Ezogelin Çorbası
1 su bardağı kırmızı mercimek 
1 tatlı kaşığı pirinç 
1 tatlı kaşığı bulgur 
2 çay kaşığı pul biber 
1 yemek kaşığı nane 
2 diş sarımsak 
1 orta boy soğan 
1 yemek kaşığı biber salçası 
1 yemek kaşığı tereyağı 
2 litreye yakın sıcak su 
Tuz 
Yapılışı:Ezogelin çorbası yapmak için düdüklü tencerede önce rendelemiş olduğumuz soğanı ve ezmiş olduğumuz sarımsağı tereyağında kavuruyoruz.
Soğanlar diriliğini kaybetsin yeterli yakmadan orta ateşte kavuralım.
Soğanlar kavrulunca naneyi, kırmızı biberi ve salçayı ilave edip. Kavurmaya devam edelim.
Bir iki karıştırdıktan sonra yıkadığımız mercimeği, pirinci, bulguru ve tuzunu da ilave ederek karıştıralım.
Başka bir tarafta kaynamakta olan 2 litreye yakın suyu üzerine boşaltalım.
Düdüklünün kapağını ve düdüğünü kapattıktan sonra 10 dakika pişiriyoruz. Normal tencerede de yapabilirsiniz ama biraz daha geç pişecektir (yaklaşık 30-40 dakika sürecektir).

Anadolu Çorbası
2 yemek kaşığı kırmızı mercimek 
3 yemek kaşığı yeşil mercimek 
2 yemek kaşığı pirinç̧ 
2 yemek kaşığı bulgur 
1,5 lt su 
Terbiyesi için;
1 su bardağı yoğurt 
1 yumurta sarısı 
2 yemek kaşığı un 
Sosu için;
1 adet kuru soğan 
1 yemek kaşığı tereyağı 
3 yemek kaşığı sıvı yağ 
1 çay kaşığı pul biber 
1 çay kaşığı ucuyla karabiber 
1,5 tatlı kaşığı kuru nane 
Yapılışı:Bakliyatlarımızı yıkayıp, tencereye alalım. Suyunu ilave edip yumuşamaya bırakalım.
Benim yeşil mercimeğim dondurucuda haşlanmış olduğu için sonradan ekledim. Yumuşayan bakliyatlarımıza terbiyesi hazırlanır.
Yoğurt, yumurta ve unu pürüz kalmayacak şekilde çırpalım. Kaynayan tencereden 1 kepçe alıp terbiyeyle karıştıralım. Hızlıca çırpalım. Ardından tenceremize ilave edip, kaynayana kadar karıştıralım.
Sosu için tavaya yağı alalım. Küp küp doğranmış soğanı ilave edip pembeleşsene kadar kavuralım.
Baharatları ilave edip 2 dakika kızdırıp, tencereye ekleyelim. Sıcak servis edelim. Afiyet olsun.

Domatesli Tel Şehriye Çorbası
1 çay bardağı tel şehriye 
2 adet domates 
1 yemek kaşığı sıvı yağ 
1 yemek kaşığı tereyağı 
Yarım yemek kaşığı salça 
5 su bardağı su 
1 tatlı kaşığı nane 
Tuz (1 tatlı kaşığı kadar)
Yapılışı:Öncelikle sıvı yağı ve tereyağını tencereye alın ve eritin
Ardından salçayı ekleyip kokusu çıkana kadar kavurun.
Salça güzelce kavrulduktan sonra rendelenmiş domatesleri ekleyip domatesler pişene kadar kavurun.
Domatesler kavrulup suyunu çektikten sonra naneyi, tuzu ve ardından suyu ekleyin.
Su kaynamaya başladığında ocağı orta ateşe alarak şehriyeleri ekleyin.
Ara ara karıştırarak şehriyeler pişene kadar çorbayı kaynatın.
Şehriyelerde piştikten sonra domatesli şehriye çorbası servise hazır. Afiyet olsun.

Anadolu Çorbası (Bakliyat Çorbası)
1 yemek kaşığı kırmızı mercimek 
1 yemek kaşığı yeşil mercimek 
1 yemek kaşığı pirinç̧ 
2 yemek kaşığı bulgur 
5 su bardağı su (200ml bardak ile)
Terbiyesi için:
1 su bardağı yoğurt 
1 yumurta sarısı 
1 yemek kaşığı un 
Sosu için:
1 adet kuru soğan 
1 yemek kaşığı tereyağ 
1 yemek kaşığı zeytinyağ 
1 çay kaşığı pul biber 
1 çay kaşığı ucuyla karabiber 
1,5 tatlı kaşığı kuru nane 
 1 tatlı kaşığı tuz (damak tadına göre)
Yapılışı:Uygun bir tencere içerisine yıkanmış ve suyu süzülmüş bakliyatlar koyulur.
Üzerine 5 su bardağı kadar su eklenir ve kaynamaya bırakılır.
Kaynamaya başladığında altı hafif kısılır ve bakliyatlar yumuşayana kadar pişirilir.
Diğer taraftan terbiyesi için yoğurt, yumurta ve un pürüzsüz hale getirene kadar çırpılır.
20 dk sonra bakliyatlar kontrol edilir. Yumuşadığında kepçeyle suyundan alınır ve terbiyesine eklenir.
Güzelce karışıp terbiye ılıdığında yavaşça eklenir ve aynı zamanda hızlıca karıştırılır. Bu çorbanın kesilmemesi için önemli.
Çorbayı kısık ateşte ara ara karıştırarak kaynatın.
Üzeri için sos tenceresine tereyağı ve zeytinyağı alın ve kızdırın.
Üzerine küçük küçük doğranmış soğanı ekleyip 2-3 dk kavurun.
En son baharatları ekleyip kızdırın ve sosu çorbaya dökün. 1-2 taşım fokurdadıktan sonra damak tadınıza göre tuzu ilave edip ocaktan alın. Tuzunu en son eklerseniz kesilme olmaz.
Afiyet olsun.
Not; Yoğun bir çorba isteyenler bakliyat miktarını 2 yemek kaşığına çıkartabilir.

Lokanta Usulü Terbiyeli Tavuk Çorbası
2 adet haşlanmış tavuk budu 
3 yemek kaşığı şehriye 
2 yemek kaşığı zeytinyağ 
2 yemek kaşığı yoğurt 
1.5 yemek kaşığı un 
1 adet yumurta sarısı 
2 diş rendelenmiş sarımsak 
1/2 (yarım) adet limon (yarım)
1 çay kaşığı karabiber 
1 tatlı kaşığı tuz 
8-9 su bardağı su (tavuğun kendi suyunu da kullanıyoruz)
Yapılışı:Önce tavukları haşlıyoruz.
Terbiyesini hazırlıyoruz un,yoğurt,yumurtayı bir kapta çırpıyoruz.
İçine yarım su bardağı su ilave edip iyice pütürsüz olacak şekilde çırpıyoruz.
Haşlanmış tavuğun suyundan sıcak olarak içine üç kepçe kadar alıp terbiyeyisine ilave edip iyice çırpıyoruz.
Çorbayı hazırlayacağım tencereye sıvı yağ ilave ediyoruz şehriyeyi hafif rengi dönmeden kavuruyoruz.
Sarımsağı rendeleyip içine ilave ediyoruz suyunu ilave ediyoruz.
Parçalanmış tavukları ilave ediyoruz bir taşım hepsini kaynatıyoruz.
Çorbanın içine terbiyesini ilave ediyoruz bir taşım kaynatıyoruz.
İçine yarım sıkılmış limon suyunu ve tuzunu ilave ederek çorbamızı bir taşım daha kaynatıyoruz. Kıvam alınca ocağı kapatıyoruz.
Üzerine tereyağ ve kırmızı biber kavurup servise sunuyoruz. Afiyetle.

Havuçlu Şehriye Çorbası
1 tane havuç 
1 diş sarımsak 
4 çorba kaşığı yoğurt 
Yarım limon suyu 
2 yemek kaşığı un 
3 su bardağı tavuk veya et suyu (Yoksa tamamını suyla da yapabilirsiniz)
Yarım su bardağı arpa şehriye 
2 su bardağı sıcak su 
1 tatlı kaşığı tereyağı 
2 yemek kaşığı sıvı yağ 
Üzeri için;
Naneli sos 
Yapılışı:Öncelikle tereyağı ve sıvı yağı ısıtın içine rendelenmiş havucu ilave edip hafifçe yumuşayana kadar kavurun. İçine rendelenmiş sarımsağı da ekleyip bir tur daha kavurup tavuk suyunu ilave edin.
Kaynamaya başlayınca şehriyeyi ekleyin ve pişene kadar bekleyin.
Yoğurt, limon suyu ve unu iyice karıştırın ve kaynayan çorbadan 1 kepçe alıp terbiyenin içine dökün hızlıca karıştırın. Ilık hale gelen terbiyeyi tencereye döküp yine hızlıca karıştırın.
Kıvamını nasıl istiyorsanız ona göre su ekleyin ben 2 su bardağı ekledim. Kaynayana kadar karıştırarak pişirin. Bu şekilde 5 dk daha pişirip en son tuzunu atın.
Hazırladığınız naneli tereyağlı sosla servis edin. Afiyet olsun.

Mısır Unlu Cennet Çorbası
2 yemek kaşığı tereyağı 
2 yemek kaşığı dolu mısır unu 
1 orta boy patates 
1 orta boy soğan 
1 diş sarımsak 
5 su bardağı tavuk suyu (Ben tavuk bulyon kullandım 200 ml bardak ölçüsü)
Tuz 
Üzeri için;
2 yemek kaşığı tereyağ 
1 tatlı kaşığı kırmızı toz biber 
Yapılışı:Uygun bir tenceremizi ocağa alalım tereyağ ekleyip, kavurmaya başlayın. Mısır ununu ekleyip, unun kokusu çıkana kadar kavurun dikkat edin yanmasın.
Ardından yemeklik doğranmış soğan, sarımsak ve patatesleri ilave edip iki üç dakika kadar kavurduktan sonra tavuk suyunu yada tavuk bulyonlu beş bardak suyu ekleyin bulyon kullanacaksanız tuz atmanıza gerek yok çok tuzlu olabilir.
Tencerenin kapağını kapatıp kısık ateşte patatesler yumuşayıncaya kadar pişirin ardından blendırdan geçirip pürüzsüz hale getirin.
Kaynamaya devam eden çorbanızın üzerine bir sos tavasının içerisinde iki yemek kaşığı tereyağ kızdırıp, toz biber ekleyip, çorbanın üzerine gezdirin kısık ateşte bir iki dakika daha kaynadıktan sonra istediğiniz şekilde servis edebilirsiniz afiyet olsun.
Çorbanızın kıvamı koyu olursa biraz daha sıcak su ilave edebilirsiniz.

Nohutlu Mantı Çorbası (Hazır Mantıdan)
1 su bardağı haşlanmış nohut 
2 su bardağı mantı 
Yarım çay bardağı sıvı yağ (60 ml)
2 diş dövülmüş sarımsak 
1 yemek kaşığı domates salçası 
1 tatlı kaşığı biber salçası 
1 tatlı kaşığı kuru nane 
1 tatlı kaşığı tuz 
1 çay kaşığı pul biber 
Yarım çay kaşığı karabiber 
Yarım çay kaşığı toz kırmızı biber 
6 su bardağı sıcak su (1200 ml)
Yapılışı:Uygun bir tencereye haşlanmış nohut ve mantıları alalım.
Üzerine sıcak suyu ilave edip karıştırarak orta ateşte pişmeye bırakalım.
Çorbamızın sosu için uygun bir sos tavasına sıvıyağı alalım.
Üzerine dövülmüş sarımsağı ekleyelim ve sarımsağın kokusu çıkana kadar kavuralım.
Ardından biber ve domates salçasını ekleyerek 1-2 dakika daha kavurmaya devam edelim.
Kırmızı toz biber, pul biber, kuru nane ve karabiberi de sosumuza ekleyerek karıştırarak kavurmaya devam edelim.
Sosumuzu ocaktan alalım ve mantı ve nohutların üzerine gezdirelim.
1-2 tur daha karıştırarak pişirmeye devam edelim.
Son olarak nohutlu mantı çorbamızın tuzunu da ekleyelim, 1-2 taşım daha kaynatarak ocaktan alalım. Çorbamız servise hazır. Afiyet olsun!

Lokanta Usulü Mercimek Çorbası Tarifi
3-4 yemek kaşığı ayçiçek yağı 
1 adet kuru soğan 
1 tepeleme yemek kaşığı un 
1 su bardağı kırmızı mercimek 
1 çay kaşığı zerdeçal 
Yarım çay kaşığı kimyon 
Yarım çay kaşığı tane karabiber 
1 tatlı kaşığı tuz 
1 litre sıcak su 
Yapılışı:İlk olarak tenceremize ayçiçek yağını alalım.
Ardından üzerine yemeklik doğradığımız soğanı ekleyerek kavuralım.
Üzerine unu ilave edelim ve kokusu çıkana kadar karıştırarak kavuralım. Bu aşamada ocağı yüksek ateşte açarak unu yakmamaya dikkat etmelisiniz.
Mercimeklerimizi yıkayalım ve suyunu süzdükten sonra tenceremize ekleyerek karıştıralım.
Daha sonra zerdeçal, kimyon, tuz ve karabiber ekleyelim.
Son olarak sıcak suyu ekleyelim ve karıştırdıktan sonra tencerenin kapağını kapatarak çorbamızı pişmeye bırakalım.
Pişen çorbamızı ocaktan alarak pürüzsüz bir kıvam alıncaya kadar blenderdan geçirelim.
Kaselere aldığımız lokanta usulü kırmızı mercimek çorbası servise hazır. Üzerine isteğe bağlı yağda kızdırılmış kırmızı biberli sostan gezdirerek servis edelim. Afiyet olsun!

Yoğurtlu Köfteli Nefis Bir Çorba
1 çay bardağı şehriye 
1 yemek kaşığı tereyağı 
6-7 bardak su 
Köfte malzemeleri;
250 gr kıyma 
1 çay kaşığı tuz 
Yarım çay kaşığı karabiber 
1 adet kuru soğan 
1 yemek kaşığı un 
1 yemek kaşığı tereyağı 
1.5 yemek kaşığı nane 
Terbiyesi için malzemeler;
1 adet yumurta sarısı 
1 yemek kaşığı un 
5 yemek kaşığı yoğurt 
1 diş sarımsak 
Yarım limon suyu 
Yapılışı:Tenceremize 1 yemek kaşığı tereyağımızı ve şehriyeyi koyup güzelce renk alana kadar kavuralım sonra üzerine suyu ekleyip kaynamaya bırakalım.
Bizde bu sırada köftelerimizi hazırlayalım.
Kıyma ,tuz, karabiber ve rendenin ince tarafında rendelenmiş soğanı ekleyip güzelce yoğuralım ve bir tepsi yada büyük bir tabağa 1 kaşık unu koyup nohut büyüklüğünde köfteler yuvarlayıp unun üzerine bırakalım hepsi bitince kenara alalım.
Şimdide terbiyesini hazırlayalım bütün terbiye malzemelerini bir kaseye alalım güzelce çırpalım.
Sonra kaynayan çorbamızın suyundan alıp ılık hale getirelim terbiyemizi ılınınca çorbamıza ekleyelim ve hemen iyice karıştıralım topaklanma olmasın.
Tavaya 1 yemek kaşığı tereyağını alıp hazırlamış olduğumuz köfteleri alıp sallayarak hafif kızartalım.
Sonra naneyi ekleyip bir kaç salladıktan sonra çorbamıza ilave edelim.
1 silme yemek kaşığı tuzunu ekleyip 10 dakika kadar daha kaynatıp altını kapatıp ocaktan alalım.
10-15 dakika dinlendikten sonra servis edelim. Afiyet olsun.

Terbiyeli Havuçlu Arpa Şehriye Çorbası
1 tane küçük boy soğan 
1 tane havuç 
1 çay bardağı arpa şehriye 
1 diş sarımsak 
2 yemek kaşığı sıvı yağ 
2 yemek kaşığı zeytinyağı 
Tuz 
5 su bardağı su 
Terbiyesi :
1 su bardağı yoğurt 
1 yumurta 
1 yemek kaşığı un 
Yarım limon suyu 
Üzerine :
2 yemek kaşığı zeytinyağı 
Nane 
Yapılışı:Sıvıyağ ve zeytinyağ tencereye alınır.
Küçük doğranmış soğan eklenir ve biraz yumuşayana kadar kavrulur.
Üzerine rendelenen havuç ve şehriye eklenerek 5 dakika kavrulur.
Ardından tuz ve suyu eklenip kaynamaya bırakılır.
Şehriyeler ve havuçlar pişince terbiyesi için kaseye yoğurt, un, yumurta alınır ve karıştırılır.
Üzerine limon suyu eklenir ve karıştırılır.
Çorba suyundan bir kepçe alınarak terbiyeyi eklenir ve ılıştırılır.
Ardından terbiye çorbaya yavaşça eklenir ve karıştırılır.
En son üzerine yağ kızdırılır ve nane eklenerek çorbaya koyulur.Afiyet olsun.

Mengen Çorbası
4 yemek kaşığı bulgur 
2 yemek kaşığı tereyağı 
1 adet soğan 
2 yemek kaşığı un 
1 yemek kaşığı domates salçası 
1 tatlı kaşığı biber salçası 
2 su bardağı soğuk su 
4 su bardağı et suyu veya 2 adet et bulyon 
Tuz 
Nane 
Pulbiber 
Yapılışı:Pilavlık bulguru yıkayıp uygun bir tencereye alın.
Üzerini geçecek kadar su koyup pişirmeye bırakın pisince ocağı kapatın.
Diğer tarafta çorbayı pişireceğiniz tencereye tereyağını alıp eritin.
İnce ince doğranmış soğanı ilave edip kavurun.
Peşinden unu ilave edip biraz daha kavuruyoruz.
Salçaları baharatları ilave edip karıştırın.
2 bardak kadar soğuk su ilave edip hızlıca karıştırın.
Et suyunu ve pişirdiğimiz bulguru da ekleyip karıştırın gerekirse sıcak su ile kıvamını açın.
Son olarak tuzunu ilave edip ocaktan alın servis tabağına alın.
Üzerine nane serpip afiyetle yiyin muhteşem bir yöresel çorba.

Lokanta Usulü Ezogelin Çorbası
1 su bardağı kırmızı mercimek 
1 çorba kaşığı pirinç 
1 çorba kaşığı bulgur 
1 adet orta boy soğan 
2 dış sarımsak 
1 çorba kaşığı tereyağı 
Çeyrek çay bardağı zeytinyağ ya da sıvı yağ 
1 çorba kaşığı salça 
9-10 su bardağı su (et suyu ya da tavuk suyu varsa 2-3 bardak normal su yerine ekleyebilirsiniz.)
1 dolu tatlı kaşığı nane 
1 çay kaşığı karabiber 
1 tatlı kaşığı kırmızı toz biber 
Yarım limonun suyu 
Yapılışı:Öncelikle düdüklü tencereye tereyağ ve sıvı yağı alalım.
Yemeklik doğradığımız soğanları ve minik doğradığımız sarımsakları ekleyip, kavuralım.
Kavrulan soğanların içine salçamızı ekleyip, orta ateşte kokusu çıkana kadar kavuralım.
Salçamızın içine baharatları ekleyelim biraz kavuralım.
Yıkamış olduğumuz mercimek,pirinç ve bulguru da ilave edip 1 dakika kadar karıştırarak kavuralım.
Suyunu ve tuzunu ilave edip, 15 dakika pişirelim.
Pişen çorbamızı blender dan 4-5 saniye geçirelim. Çok geçirmeyin biraz taneli kalsın.
En son limon suyunu ekleyip 1-2 dakika daha kaynatıp, ocaktan indirelim.Afiyet olsun.

Arpa Şehriye Çorbası
1 çay bardağı arpa şehriye 
5 su bardağı su 
3 yemek kaşığı sıvı yağ 
1 yemek kaşığı salça 
1 tutam maydanoz 
1-2 adet limon tuzu 
1 çay kaşığı nane 
Pulbiber 
Tuz 
Yapılışı:Ertesi güne kalsa bile kıvamı değişmeyen, lapalaşmayan ekşili çorba tarifi.
Bu arada limon tuzunu zararlı bulanlar, limon sıkabilir. Ama pişerken yemeğe onun verdiği ekşilik bir başka.
Tencereye sıvı yağ ve salçayı alarak kavuralım.
Kavrulunca nane ve pulbiberi ekleyelim.
Onlarda kavrulunca şehriyeleri alıp 2 dakika kadar karıştırarak kavuralım.
Su, tuz, limon tuzunu da ekleyerek orta ateşte pişmeye bırakalım.
Ocaktan almaya yakın maydanozları ekleyelim.
Dinlenme payını unutmadan, şehriyeleri aşırı şişirmeden, şehriyeler pişince ocağı kapatalım. Afiyet olsun.

Aşçıbaşı Çorbası
1 yemek kaşığı tereyağı 
2 yemek kaşığı sıvı yağ 
1 adet soğan 
1 yemek kaşığı un 
1 yemek kaşığı salça 
Yarım su bardağı kırmızı mercimek 
6 su bardağı tavuk suyu 
Yarım çay bardağı tel şehriye 
2 adet tavuk baget 
1 silme tatlı kaşığı tuz 
1 tatlı kaşığı nane 
Yarım çay kaşığı karabiber 
Kıvamı biraz koyu geldiğinden yarım su bardağı daha sıcak su ekledim.
Yapılışı:Tencereye tereyağı ve sıvı yağı alalım. Tereyağı eriyince yemeklik doğradığımız soğanı ekleyerek 2-3 dk kavuralım.
Bu sürenin sonunda unu ekleyerek unun kokusu çıkıncaya kadar ortalama 2-3 dk kavurmaya devam edelim.
Ardından salçayı ekleyerek biraz daha kavuralım. Yıkadığımız mercimeği ekleyerek biraz daha kavuralım ve artık suyunu ekleyelim. Ben sadece tavuk suyu kullandım, dilerseniz tavuk suyu ve normal suyu karıştırarak da kullanabilirsiniz.
Kaynamaya başlayınca altını kısarak mercimekler yumuşayıncaya kadar pişirelim. Yumuşayınca blenderdan geçirerek çorbayı tamamen pürüzsüz hale getirelim.
Tel şehriyeyi ve elimizle dittiğimiz tavuğu ekleyelim. Şehriyeler yumuşayıncaya kadar kısık ateşte pişirelim. Kıvamına göre sıcak su ilavesi yapabilirsiniz. Ocaktan almaya yakın tuz ve baharatları ekleyelim.
Sonrasında servis edebiliriz.

Kış Çorbası
1 adet soğan 
1 diş sarımsak 
2 adet havuç 
2 adet patates 
1 çay kaşığı zerdeçal 
Tuz 
Zeytinyağ 
Terbiyesi için:
2 yemek kaşığı un 
3 yemek kaşığı yoğurt 
1 adet yumurta sarısı 
Yapılışı:Doğradığımız soğanı sarımsak ile zeytinyağında kavuruyoruz.
Üzerine patates ve havucu ilave edip biraz daha kavuruyoruz.
Tuzunu ve zerdeçalı ilave edip üzerini geçecek kadar suyu ekleyip pişirmeye bırakıyoruz.
Piştikten sonra bledırdan geçirip terbiyesini hazırlıyoruz.
Bunun için un,yumurta ve yoğurdu güzelce çırpıp içine çorbadan ekleyip kesilmemesini sağlıyoruz.
Terbiyeyi çorbanın içine döküp hızlıca karıştırıyoruz.
Tekrardan kaynatıyoruz. Kıvamı koyu olursa su eklemesi yapabilirsiniz. Afiyet şeker olsun.

Hanımağa Çorbası
1 çay bardağı yeşil mercimek 
1 çay bardağı haşlanmış nohut 
1 çay bardağı erişte 
Yarım çay bardağı tel şehriye 
1 adet soğan 
1 yemek kaşığı salça 
3 yemek kaşığı zeytinyağı 
1 adet tavuk bulyon 
6-7 su bardağı kaynamış su 
Tuz 
Karabiber 
Pul biber 
Üzeri için;
1 yemek kaşığı tereyağı 
1 tatlı kaşığı kuru nane 
Yapılışı:Öncelikle mercimek ve nohudu önceden haşlayıp, bir kenara alıyoruz.
Sonra soğanı ince ince doğrayıp, uygun bir tencereye alıyoruz.
Ardından üzerine zeytinyağı ve salça ekleyip, kavuruyoruz.
Daha sonra kaynar su ilave ediyoruz.
Sonra erişte, şehriye, nohut ,yeşil mercimeği sırasıyla çorbamıza ekliyoruz.
Ardından tuz ,karabiber, pul biber ve tavuk bulyon ekleyip, erişte pişene kadar orta ateşte kaynatıyoruz.
Pişen çorbamızı ocaktan alıyoruz küçük bir tavada tereyağı ve naneyide yakıp, üzerine gezdiriyoruz çorbamız hazırdır efendim afiyet olsun.

Yoğurtlu Erişteli Yeşil Mercimek Çorbası
Yarım çay bardağına yakın yeşil mercimek 
2 yemek kaşığı erişte 
Su ( yeşil mercimekleri haşlamak için)
Yarım bulyon 
Tuz 
Terbiyesi için ;
5 yemek kaşığı yoğurt 
1 yemek kaşığı un 
Üzeri için;
1,5 yemek kaşığı sıvı yağ 
1 tatlı kaşığı nane 
Yapılışı:Öncelikle mercimeğimizi haşlayalım. Uygun bir tencereye yeşil mercimeğimizi alalım ve 3,5 su bardağı kadar suda haşlayalım. (suyu göz kararı ayarlayabilirsiniz).
Ayrı bir kapta yoğurt ve unu çırpalım. Bu aşamada bir adet yumurta sarısı ekleyebilirsiniz, ben kullanmıyorum.
Haşlanan mercimeğimizin suyunu dökmeden çorbamızdan mercimek ile birlikte yoğurt karışımımızın üzerine 3-4 kepçe ekleyelim ve terbiyemizi karıştırıp, mercimeğimizin üzerine yavaşça ekleyip, aynı zamanda karıştıralım.
Karıştırmayı kaynayana kadar bırakmayalım.
Kaynamaya başlayınca üzerine eriştemizi ekleyip, yarım bulyonu da ekleyip, karıştıralım.
Eriştelerde piştikten sonra ocağın altını kapatalım ve tuzu ekleyelim.
Üst sosu için sıvı yağda naneyi kızdırıp, üzerine ekleyelim ve karıştıralım. Çorbamız hazır afiyet olsun.

Havuçlu Şehriyeli Tavuk Çorbası
2 adet kalçalı tavuk but veya göğüs 
1 çay bardağı arpa şehriye 
1 adet havuç 
1 adet kuru soğan 
1,5 yemek kaşığı un 
1 tatlı kaşığı tuz 
1 tatlı kaşığı pulbiber 
5-6 yemek kaşığı sıvı yağ 
1 adet limonun suyu 
6 su bardağı su 
İnce kıyılmış maydanoz 
Yapılışı:Tavukları(tavuğun istediğiniz parçasını kullanabilirsiniz) 6 su bardağı suda haşlayıp haşlanınca sudan çıkarıp didikleyin, kalan suyu çorbada kullanın.
Tencereye sıvı yağı alın yemeklik doğranmış soğanı kavurun, ardından rendelenmiş havucu ekleyin kavurmaya devam edin.
Unu ekleyip bir miktar daha kavurduktan sonra tavuk suyunu ekleyin.
Baharatları ve arpa şehriyeyi de ekleyip karıştırın, en son tavukları ilave edin. Suyu az gelirse sıcak su ilave edebilirsiniz.
Şehriye pişince ocaktan alıp limonun suyunu sıkıp, minik doğranmış maydanozu ekleyin ve sıcak servis edin.Afiyet şifa olsun.

Etli Çorba
1 çorba kasesiyle haşlanmış, doğranmış et 
3 su bardağı et suyu 
2 su bardağı su 
Terbiyesi için;
5 yemek kaşığı yoğurt 
2 yemek kaşığı un 
1/2 (yarım) limonun suyu 
1 yumurta sarısı 
Üzerine;
1 yemek kaşığı tereyağı 
1 yemek kaşığı zeytinyağı 
1 diş sarımsak 
Toz kırmızıbiber 
Tuz 
Su bardağı ölçüsü 200 ml
Yapılışı:5-6 parça kemikli et, haşlanır, etler üzerinden ayrılır; 3 su bardağı et suyu ve 2 su bardağı su tencereye alınır.
Kaynayınca terbiyesi için bir araya getirip iyice çırptığımız malzemeye çorbanın kaynar suyundan azar azar eklenerek ılıması sağlanır.
Ilıttığımız karışım çorbaya yavaş yavaş eklenir, bu esnada çorba devamlı karıştırılır. Çorba kaynamaya başlayınca doğranan et eklenir, 4-5 dakika daha pişirilir.
Bu arada rendelenmiş sarımsak, tereyağı ve zeytinyağında kavrulur, toz kırmızıbiber eklenir; daha sonra tuzla birlikte çorbaya ilave edilir, tencerenin altı kapatılır.
Sıcak sıcak kaselere aldığımız çorba servis edilirken isteğe bağlı olarak pul biber ve sirke kullanılabilir. Afiyet olsun.

Tavuklu Un Çorbası
2 adet tavuk but 
1,5 litre su 
1 tatlı kaşığı tuz (tavuğu haşlarken)
2 yemek kaşığı tereyağı 
5 yemek kaşığı sıvı yağ 
4 yemek kaşığı un 
8 su bardağı tavuk suyu 
1 çay bardağı tel şehriye 
2-3 diş sarımsak 
1 tatlı kaşığı tuz 
Yarım limon suyu 
Üzeri için;
Kızdırılmış biber 
Yapılışı:İlk olarak tavuklarımızı haşlayalım. Bunun için tencereye tavuklarımızı yerleştirelim ve üzerine su ve tuz ekleyerek haşlanmaya bırakalım.
Tavuğumuz haşlanırken üzerinde oluşan köpükleri ara ara temizleyelim.
Etimiz haşlandıktan sonra suyun içerisinden alalım ve soğumaya bırakalım. Soğuduktan sonra didikleyelim.
Çorba tenceremize sıvı yağı ve tereyağını alarak tereyağı eriyene kadar bekleyelim.
Ardından unu ilave edelim ve kokusu çıkana kadar karıştırarak kavuralım. Bu aşamada ocağı yüksek ateşte açmamaya dikkat edelim.
Un kavrulduktan sonra süzgeçten geçirdiğimiz tavuk suyunu ilave edelim ve karıştıralım.
Çorbamızı ara ara karıştırarak kaynamaya bırakalım.
Çorbamız kaynadıktan sonra tel şehriyeyi ekleyelim ve karıştırarak kısık ateşte şehriyeler yumuşayana kadar pişmeye bırakalım. Bu aşamada ara ara karıştırarak şehriyelerin dibe çökmesini engelleyelim.
Şehriyelerin yumuşamasına yakın didiklediğiniz tavuk etlerini ilave ederek bir-iki tur karıştıralım.
Son olarak rendelenmiş  sarımsak,  tuz ve limonun suyunu ekleyelim. Birkaç dakika daha kaynatarak çorbayı ocaktan alalım.
Tavuklu un çorbasını kaselere paylaştıralım ve tereyağında kızdırdığımız toz kırmızı biberi gezdirerek servis edelim.

Kıyma Paçası
Terbiyesi için:
4 yemek kaşığı yoğurt 
1 tane yumurta 
2 yemek kaşığı un (Tepeleme)
1 yemek kaşığı limon suyu 
Yarım su bardağı su (100 ml)
Diğer malzemeler;
100 gram kıyma 
1 diş sarımsak 
1 çay kaşığı karabiber (kıymayı kavururken)
Yarım çay kaşığı karabiber (son aşamada)
1 tatlı kaşığı tuz 
2 yemek kaşığı zeytinyağı 
1 yemek kaşığı üzüm sirkesi (İsteğe bağlı)
4 su bardağı su ile başlayın (gerekirse arttırabilirsiniz)
Üzeri için;
1 yemek kaşığı tereyağı 
1 tatlı kaşığı kırmızı toz biber 
Yapılışı:Kıymayı tencereye alıp, biraz karabiber ve su ilavesi ile (damla damla su ekleyerek) sürekli karıştırarak kavurdum.
Kavrulan kıymaya 2 yemek kaşığı zeytinyağı, 4 su bardağı su ekleyip kaynamaya bıraktım. Su miktarını çorbanızın yoğunluğuna göre arttırabilirsiniz.
Terbiyesi için genişçe bir kasede yoğurt, yumurta, un, limon suyu, yarım su bardağı su ekleyip iyice çırptım.
Terbiyeye kaynayan çorba suyundan bir kepçe su ekleyip karıştırdım (terbiyeyi ısıttım).
Terbiyeyi yavaş yavaş tencereye ekleyerek çırpıcı yardımıyla hızlıca karıştırdım.
Kaynamaya başlayınca ezilmiş 1 diş sarımsak, karabiber, sirke, tuz ekleyip 10 dk daha kaynatıp çorbamı tamamladım.
Kıvam ayarını burada sıcak su ile yapabilirsiniz.
Servis yaparken üzerine tereyağında yakılmış kırmızı toz biber ile servis yaptım. Denemek isteyenlere şimdiden afiyet olsun.

4 Kaşık Çorbası (Şifa Deposu)
1 yemek kaşığı pirinç 
1 yemek kaşığı bulgur 
1 yemek kaşığı yeşil mercimek 
1 yemek kaşığı kırmızı mercimek 
5 su bardağı su 
2 su bardağı tavuk suyu 
1 çay bardağı haşlanmış nohut 
Terbiyesi için:
1 su bardağı yoğurt 
1 adet yumurta 
1 yemek kaşığı dolusu un 
Yarım limon suyu 
Sosu için:
2 yemek kaşığı zeytinyağı 
1 dolu yemek kaşığı tereyağı 
1 adet soğan 
1 tatlı kaşığı nane 
1 tatlı kaşığı toz kırmızı biber 
Tuz 
Yapılışı:Pirinç ve mercimekler güzelce yıkanıp suyu süzülür tencereye alınır. Bulgurda ilave edilip, üzerine 5 su bardağı su eklenip, haşlamaya bırakılır.
Haşlandıktan ve yumuşadıktan sonra terbiyesi için un, yumurta, yoğurt ve limon suyu güzelce çırpılır. İyice haşlanıp yumuşayan bakliyatların suyundan terbiyenin içine 1-2 kepçe koyularak karıştırılır.
Terbiye yavaş yavaş tencereye eklenerek karıştırılır. Üzerine haşlanmış nohut ve tavuk suyu eklenerek 10 dk daha kaynatılır. Sosu için tavaya yağlar alınır. Küçük küçük doğranmış soğanlar eklenerek kavurulur.
Üzerine baharatlar ilave edilip ocaktan alınır. Çorbanın üzerine gezdirilir. 5 dk daha özleşmesi için pişirilip ocaktan alınır. Mis gibi çorbamız hazır.

Lokanta Usulü Hakiki Tavuk Suyu Çorba
Tavuk suyu için;
1 adet kalçalı but ya da 2 adet iri baget 
1 dilim limon 
2-3 adet tane karabiber 
Tuz 
1 yemek kaşığı tereyağ 
1 küçük kuru soğan 
1 kahve fincanı tel şehriye (Tepeleme)
5 su bardağı tavuk suyu️ 
Su 
Meyanesi için;
1 yumurta sarısı 
Yarım limon suyu 
1 yemek kaşığı yoğurt ( çok dolu olmasın)
1 tatlı kaşığı un 
Tuz karabiber bir fiske zerdeçal 
Yapılışı:Tavuklar çok az yağda mühürlenir ve üzerine 1. 5 litre su eklenir.
1 dilim limon ,tuz ve tane karabiber eklenir ve tavuklar pişene dek haşlanır.
Haşlanmış tavuklar süzülür ve didiklenir.
Tereyağ eritilir ve 1 adet soğan soyularak bütün halde yağda sotelenir.
Şehriyeler de tencereye alınır hafif rengi değişene dek karıştırılır. Kavurmuyoruz!!
Üzerini bir parmak geçecek kadar su ekliyoruz ve şehriyeleri haşlıyoruz.
Hafif diri kıvamda olacak.
Haşlanan şehriyelere tavuk suyunu ekleyip kaynaması beklenir.
Tavuk parçaları eklenir ve 5 dakika kaynatılır.
Meyane malzemeleri çırpılır ve tavuk suyundan bir kepçe ile ılıtılır. Karıştırarak çorbaya eklenir, 1-2 dakika sonra çorbanın altı kapatılır.
Çorba söndürülünce kapağını tam kapatmıyoruz ki kesilmesin.

Patatesli Havuçlu Terbiyeli Çorba
1 orta boy patates 
1 orta boy havuç 
1 orta boy soğan 
3 diş sarımsak 
3 yemek kaşığı sıvı yağ 
1 su bardak et suyu veya 1 knor bulyon 
1 tatlı kaşığı tuz 
6-7 su bardak sıcak su (bardak ölçüsü 200 ml.)
Terbiyesi için :
4 yemek kaşığı yoğurt 
1 tepeleme yemek kaşığı un 
1 adet yumurta 
1 tatlı kaşığı limon suyu 
Sosu için :
1 yemek kaşığı tereyağı 
1/2 (yarım) çay kaşığı karabiber 
1 çay kaşığı pulbiber 
1 tatlı kaşığı nane 
Yapılışı:Öncelikle tencereye sıvı yağ koyup ocağa koyalım.
İncecik doğradığımız soğanı ve sarımsağı ilave ederek kavuralım.
Renlelediğimiz havuç ve patatesi ilave ederek bir iki tur karıştırıp sıcak suyu ve et suyunu ilave ederek kapağını kapatıp orta ateşte 20 dakika kaynatalım.
Bu arada terbiyesi için derin bir kaseye yumurta, un, yoğurt ve limon suyununu koyup çırpıcıyla iyice karıştıralım.
Sebzeleri pişen çorbamızı blendırdan geçirelim.
Terbiyemizin kesilmemesi için çorbamızdan bir kepçe koyarak ılıştırıp iyice karıştırarak, yavaş yavaş çorbamıza ilave edelim.
Tekrar ocağa koyup kaynayana kadar karıştırıp 2-3 dakika sonra tuzunu ilave ederek ocaktan alalım.
Sosu için tavamızda tereyağını eritelim, karabiber, pulbiber ve naneyi ilave ederek çorbamıza dökelim. Mutfağımız mis gibi koktu, çorba harika oldu afiyet olsun.
Not :Terbiyeli ve yoğurtlu çorbaların kesilmemesi için tuzu çorbayı ocaktan alırken koyuyoruz.
-->Et suyu için ben marketten çorbalık tavuk alıp içine top karabiber, defne yaprağı ve soğan koyup kaynatıp süzerek bardaklara doldurup dondurucuda hazır ediyorum, pilav ve çorbalar için nefis oluyor.

Yalancı İşkembe (Şifa Çorbası)
1 adet tavuk but 
2 litre su 
5 yemek kaşığı sıvı yağ 
2 yemek kaşığı un 
Marinesi için :
1,5 su bardağı yoğurt 
1 adet yumurta sarısı 
Yarım limon suyu 
2 diş sarımsak 
1 tatlı kaşığı un 
Yarım çay bardağı üzüm sirkesi 
Tuz 
Üzeri için :
1 yemek  kaşığı tereyağ 
Yarım tatlı kaşığı toz biber 
Yapılışı:Öncelikle tavuk budunu güzelce haşlayıp didikleyelim.
Tencereye yağı alıp ısıtalım unu ekleyip kokusu çıkana kadar kavuralım.
Ardından tavuk suyunu ilave edip biraz koyulaşana kadar pişirelim.
Didiklenmiş tavuk etinide ekleyip kısık ateşte kaynamaya bırakalım o arada meyanesi için yoğurt,yumurta sarısı,un,sarımsak,limon suyunu güzelce çırpalım.
Kaynayan çorba suyundan meyaneye ilave edip karıştıralım.
Ilınan meyaneyi kaynamakta olan çorbaya yavaş yavaş ilave edip sürekli karıştıralım ki kesilmesin.
Çorbayı ocaktan almaya yakın sirke ve tuzu da ilave edip kısık ateşte10 dk. Kaynadıktan sonra servis tabağına alalım.
Üzeri için 1 y. Kaşığı tereyağını eritip yarım tatlı kaşığı toz biber ekleyelim çorbanın üzerine gezdirip sıcak sıcak servis edelim. Afiyet şifa olsun.

Yalancı Tarhana Çorbası
1 yemek kaşığı tereyağı ve biraz sıvı yağ 
1 tane soğan 
1 tane yeşil biber 
1 tane kapya biber 
3 diş sarımsak 
1 yemek kaşığı domates salçası 
1 tatlı kaşığı biber salçası 
1 su bardağına yakın yoğurt 
2 yemek kaşığı un 
Su 
Tuz 
Kırmızı toz biber 
Nane 
Yapılışı:Tencereye tereyağı ve sıvı yağ konur.
Soğanları doğrayıp(en son blenderdan geçireceğimiz için ince doğramaya gerek yok)birkaç dakika kavuruyoruz.
Salçaları ,yeşil biber ve kapya biberide doğrayıp kavurmaya devam ediyoruz.
Üzerine çıkacak şekilde su ilave edip ,tencerenin kapağını kapatıp6-7 dakika kısık ateşte pişmeye bırakıyoruz.
Ayrı bir kapta yoğurt ve unu çırpıcıyla karıştırıyoruz.
Tencereden 3 kepçe kadar yoğurdun içine alıp karıştırıyoruz.
Ardından bu karışımı çorbanın içine yavaşça döküyoruz.
Pişene kadar karıştırıyoruz. En son baharatlarını ekliyoruz.

Brokoli Çorbası
500 g brokoli 
1 adet havuç 
1 adet orta boy patates 
1 adet soğan 
Sıcak su (üzerini geçecek kadar)
2 su bardağı süt 
1 çay bardağı süt kreması 
2 yemek kaşığı tereyağ 
1 yemek kaşığı un 
Tuz 
Karabiber 
Yapılışı:Temizleyip yıkadığınız brokoliyi, küp küp doğradığınız patatesi, halka halka dilimlenmiş havucu ve doğradığınız soğan bir tencereye koyun.
Üzerini geçecek kadar su ilave ederek sebzeler yumuşayana kadar haşlayın.
Başka bir tencerede tereyağını eritin ve unu ekleyerek kavurun.
Üzerine yavaş yavaş sütü ilave ederek karıştırarak beşamel sosu pişirin.
Sebzeleri beşamel sosun üzerine ilave ederek haşlama suyunun da yarısı kadarını tencereye alarak blender ile güzelce ezin.
Kıvamı koyu olursa kalan haşlama suyundan ilave ederek kıvamı ayarlayın.
Tuz ve karabiberi ekleyerek 3-4 dakika kadar kaynatın.
Son olarak çorbanın süt kremasını ilave edin ve 1-2 taşım kaynattıktan sonra çorbayı ateşten alabilirsiniz. Afiyet olsun.
NOT: Servis esnasında brokoli ile süslemek isterseniz haşlanan sebzelerden servis için bir kaç brokoli ayırmayı unutmayın.

Yayla Çorbası
1 çay bardağı pirinç 
3 su bardağı su 
3 su bardağı sıcak su (tavuk veya kemik suyu)
Tuz 
Terbiyesi için:
1 adet yumurta sarısı 
1,5 su bardağı yoğurt 
1 yemek kaşığı un 
Sosu için:
2 yemek kaşığı tereyağı 
1 yemek kaşığı kuru nane 
Yapılışı:Yayla çorbası için ilk olarak pirinçler yıkanarak suda yumuşayıncaya kadar haşlanır.
Yayla çorbamızın terbiyesi için diğer taraftan yumurta sarısı, yoğurt, un bir kasede iyice çırpılır.
Pişen pirinçlere varsa et ya da kemik suyu yoksa 3 su bardağı sıcak su ilave edilir.
Çorbanın suyundan 1-2 kepçe alınarak yavaş yavaş alınıp terbiyeye ilave edilir.
Hafifçe sulanan bu karışım ılınmış olan çorbaya ilave edilir ve 1-2 taşım kaynatılır.
En son tuzu ilave edilir, bir kaç dakika daha kaynatılarak ocak kapatılır.
Üzerine sos için kuru nane eritilmiş tereyağında kızdırılarak gezdirilir. Yayla çorbamız servise hazır. Afiyet olsun.
Not: Çorbamız bekledikçe koyulaşabilir, servis öncesi sıcak su ekleyerek kıvamını istediğiniz şekilde ayarlayabilirsiniz.

Mantar Çorbası
500 gram kültür mantarı 
3 yemek kaşığı un 
500 ml süt 
3 su bardağı su (et suyu ve ya tavuk suyu varsa tercih edilmeli)
2 yemek kaşığı tereyağı 
1 adet bulyon (eklemek tercihe kalmış)
1 tatlı kaşığı tuz 
1 çay kaşığı karabiber 
Yarım limon suyu, 2 kaşık sirke (mantarları haşlarken)
2 yemek kaşığı tereyağı (mantarları kavururken)
Üstüne arzu edilirse dereotu kıyılarak eklenebilir.
Yapılışı:Mantarlarınızı bir kaba alınız ve soyunuz. Mantarların tüm soyma aşamalarını resimlerden görebilir mantarlarınızı o şekil de soyabilirsiniz. Soyduğunuz mantarlarınızı şöyle bir sudan geçirin, yıkayın.
Su ısıtıcınız ile su kaynatın, kaynayan suyu bir tencereye alın içine yarım limon ve 2 kaşık sirke ekleyin.
Yıkanan mantarları da kaynayan suyun içine ekleyin mantarlarınız yumuşayana kadar haşlayın.
Mantarlar haşlandı mantarları bir süzgece alın soğusunlar. Mantarlarınız soğudu mantarları bir tabağa doğrayın.
Bir tavaya 2 kaşık tereyağı ekleyin, eritin doğramış olduğunuz mantarları da tavaya ekleyerek mantarlarınızı bir güzel kavurun. Resimlerden kavrulan mantarları görebilirsiniz.
Çorbayı hazırlayacağınız tencere de 2 kaşık tereyağı eritin buna 3 kaşık unu ekleyin ve kavurun.
Kavrulmuş ununuza 500 ml sütü ekleyin ve kaynatın…. süt kaynadı şimdi evde var ise süte 3 su bardağı et suyu veya tavuk suyu ekleyin yok ise de 3 su bardağı kaynamış su ekleyin. .
Tencereyi 2-3 karıştırın fokurdadığında kavrulmuş mantarları bu karışıma (yağı ile beraber tavayı sıyırın)ekleyin. Çorbanız nerede ise hazır.
Baharat olarak kaynayan çorbaya tuz ve karabiber ekleyin. Arzuya göre bu aşamada 1 adet bulyon ekleyebilirsiniz ama şart da değil tercihinize kalmış.
Çorbanızı karıştırarak ağır ateşte üstü göz göz olana kadar pişirin kıvamı çok sulu olmayacak unlu çorbalar çok sulu olmamalı, krema kıvamında olmalı resimlerde göstermeye çalıştım.

Harika Sebze Çorbası
1 kuru soğan 
1 büyük patates 
1 büyük havuç 
1 tane kabak 
2 sivri biber 
1 kaşık salça 
Sıvı yağ 
Karabiber 
Pul biber 
Tuz 
7 su bardağı sıcak su 
Yapılışı:Kuru soğanı ve sivri biberi yemeklik doğrayalım.
Havuç, patates ve kabağı rendeleyelim.
Sıvı yağda kuru soğan ve sivri biberi hafif kavuralım, içine sırasıyla havuç patates ve kabağı ekleyip biraz kızartalım içine salçayı katıp kavuralım.
Kavrulan sebzelere sıcak suyu baharatları ve tuzu ilave edip yumuşayıncaya kadar pişirelim.
Pişen çorbayı blendırdan geçirip tekrardan ocağın üzerinde bir kaç dk. Daha kaynatıp ocağın altını kapatalım.
Muhteşem çorbamız hazır. Afiyet olsun.

Soğan Çorbası
Yarım kg sarı veya beyaz soğan 
5 su bardağı su veya et suyu 
100 gr tereyağı 
2 yemek kaşığı un 
1 çay kaşığı kekik 
2 diş dövülmüş sarımsak 
Tuz 
Karabiber 
Taze kekik 
Yapılışı:Öncelikle tereyağını tencerede eritin. İçerisine ince ince doğranmış soğanları ekleyin ve 10 dakika kavurun.
Pembeleşmeye başlayan soğanların üzerine un ekleyip 2-3 dakika sürekli karıştırın.
Kıvamı koyulaştığında su ilave edilip karıştırma işlemine devam edin. Kekik, dövülmüş sarımsak, tuz ve karabiberi ekleyip 30 dakika pişirin. Son olarak üstünü taze kekik ile süsleyin. Şimdiden afiyet olsun.

Pirinç Çorbası
10 su bardağı et suyu 
Yarım su bardağı pirinç 
2 yemek kaşığı tereyağı 
1 çay kaşığı kırmızı pul biber 
1 tatlı kaşığı tuz 
1 ölçü limon~un~yumurta terbiyesi 
Yapılışı:İlk olarak kullanacağınız pirinçleri yıkayıp süzdükten sonra bir süre bekletin.
Daha sonra süzdüğünüz pirinci tencereye alın. Üzerine et suyu ve tuzu ilave ederek haşlayın.
Ardından önceden hazırlanmış limon-un-yumurta terbiyesini yavaşça ilave edin. Karıştırarak 10 dakika pişirin.
Tereyağını tavada eritin ve üzerine kırmızı pul biberi ekleyin. Hazırladığınız sosu çorbanın üzerinde gezdirebilirsiniz.
Limonlu terbiye için; 2 yumurta, 4 yemek kaşığı un ve 4 yemek kaşığı limon suyunu bir kasede çırpın. Kaynamakta olan çorbanın suyundan yarım su bardağı dolusu ilave ederek karıştırın. Şimdiden afiyet olsun.

Pırasa Çorbası
500 gr pırasa 
2 havuç 
1 patates 
1 soğan 
2 çorba kaşığı kırmızı mercimek 
5 su bardağı su 
3 su bardağı et suyu 
1 çorba kaşığı tereyağı 
Terbiye için:
2 çorba kaşığı un 
1 su bardağı süt 
1 yumurta 
Yarım çay kaşığı karabiber 
Tuz 
Yapılışı:Pırasaların dış yapraklarını ayırıp yıkayın. 2-3 santim genişliğinde doğrayın. Kırmızı mercimeği ayıklayıp birkaç kez yıkayın ve iyice süzün.
Hazırladığınız pırasaları bir tencereye alın. Havuçları temizleyip iri iri rendeleyin. Patates ve soğanın kabuğunu soyup iri iri rendeleyin.
Sebzeleri bir tencereye alıp 5 bardak su ilave edin ve yumuşayıncaya kadar haşlayın. Ateşten alıp blenderle ezin. 3 bardak et suyu ekleyip kısık ateşte pişirin.
Un, süt, tuz ve karabiberi karıştırın. Yumurtayı ekleyip çırpın. Çorbaya karıştırarak ilave edip bir taşım kaynatın ve tereyağını eritip üzerine gezdirin. Şimdiden afiyet olsun.

Kabak Çorbası
2 kabak 
25 g tereyağı 
1 yemek kaşığı un 
500 ml süt 
500 ml su 
Yarım demet dereotu 
Tuz 
Üzeri için :
20 g tereyağı 
1 tatlı kaşığı kırmızı pul biber 
Yapılışı:İlk olarak kabakları yıkayın, kabuklarını soyun ve ince ince rendeleyin.
Tereyağını tencerede eritin ve üzerine unu ilave edip hafif sararıncaya kadar kavurun.
Sütü su ile karıştırıp unun içerisine yavaş yavaş eklerken karıştırmaya devam edin.
Kaynamaya başlayınca rendelenmiş kabakları ilave edin.
Kısık ateşte 15 dakika pişirin. Daha sonra blenderdan geçirin. Ocaktan aldıktan sonra dereotunu ince kıyarak çorbaya ekleyin. Küçük bir tavada tereyağını eritip kırmızı pul biber ekleyin.
Çorbayı servis kaselerine alın. Üzerine biberli yağ döküp ve kıyılmış dereotu serpiştirin. Afiyet olsun.

Sütlü Havuç Çorbası
2 su bardağı kırmızı mercimek 
1 adet orta boy soğan (Yemeklik doğranmış)
4 adet büyük boy havuç (Küçük doğranmış)
4 büyük diş sarımsak (İnce kıyılmış)
3 yemek kaşığı zeytinyağı 
200 ml süt 
5 su bardağı sebze veya tavuk suyu 
3 yemek kaşığı domates salçası 
1 çay kaşığı tuz 
1/4 çay kaşığı tarçın 
1/2 çay kaşığı zerdeçal 
1/2 çay kaşığı kimyon 
1 çay kaşığı kırmızı biber 
1/2 çay kaşığı karabiber 
Üzeri için :
Maydanoz (İnce kıyılmış)
Renkli pul biber 
Yapılışı:Soğan, sarımsak ve zeytinyağını geniş bir tavaya alarak yaklaşık 5 dakika soteleyin. Tüm baharatları, tuz ve doğranmış havucu ekleyip 5 dakika daha soteleyin. 
Kırmızı mercimek, salça, süt ve sebze suyunu ilave ederek kaynamaya bırakın. Ocağı kısın ve tencerenin kapağını kapatıp, mercimek tamamen pişene kadar kaynatın.
Havuç ve mercimek iyice yumuşayınca bir blender yardımıyla pürüzsüz olana kadar çekin. 
Servis kaselerine paylaştırdıktan sonra üzerini maydanoz, renkli pul biber ve çırpılmış yoğurt ile süsleyerek servis edin.

Sarımsaklı Nohut Çorbası
500 g nohut (Haşlanmış)
2 su bardağı sebze suyu veya et suyu 
2 yemek kaşığı zeytinyağı 
3 büyük diş sarımsak (İnce kıyılmış)
1 çay kaşığı kırmızı biber 
1 çay kaşığı kuru biberiye 
1/2 çay kaşığı kuru kekik 
1/4 çay kaşığı biber gevreği 
1 çay kaşığı tuz 
1 çay kaşığı karabiber 
Üzeri için :
1 yemek kaşığı zeytinyağı 
1 çay kaşığı pul biber 
1/2  çay kaşığı kırmızı toz biber 
Haşlanmış nohut 
Yapılışı:İlk olarak haşlanmış nohutun yarısını bir miktar haşlama suyu ile birlikte blender’a boşaltın ve pürüzsüz olana kadar püre haline getirin.
Bir tencerede zeytinyağını orta ateşte ısıtın, sarımsağı ekleyin ve kokusu çıkana kadar soteleyin. Püre haline getirilmiş nohut ile ayırdığınız nohutu (Ki üzerini süslemek için 1 çay bardağı kadarını daha ayırın), kırmızı biber, biberiye, kekik, pul biber ve biraz taze çekilmiş karabiberi ekleyip karıştırın. 
Et suyunu da ilave edip tekrar karıştırın ve tencerenin kapağını kapatın. Çorba kaynamaya başladığında ateşi kısın ve ara sıra karıştırarak 25-30 dakika kadar pişirin. Çorbayı tadın ve tuzunu, baharatını damak tadınıza göre ayarlayıp karıştırın ve ocaktan alın.
Bir tavada zeytinyağını ısıtın ve ayırdığınız nohut tanelerini kavurun. Baharatları ekleyin ve karıştırıp ocaktan alın. Çorbayı servis kaselerine aldıktan sonra üzerlerini baharatlı nohut ile süsleyerek servis edin.

Sumak Ekşili Tarhana Çorbası
500 g tarhana 
250 g nohut (Haşlanmış)
3 yemek kaşığı tereyağı 
1 tatlı kaşığı kuru nane 
1 tatlı kaşığı Kahramanmaraş pul biberi 
2 adet beyaz şalgam (İsteğe bağlı)
Yapılışı:Tarhanayı tencereye alın ve üzerini geçecek kadar su ekleyip ıslanması için bekleyin. Islanan tarhanayı ocağa alın ve yumuşayıp, dağılana kadar düşük ateşte karıştırarak pişirin. 
Ardından blenderden geçirin ve içine nohut ekleyerek kısık ateşte pişirmeye devam edin.
Tereyağını bir tavada eritin ve kuru nane ile pul biberi ekleyerek kavurun. Pişen tarhana çorbasının üzerine ekleyin ve çorbayı ateşten alarak sıcak servis edin.
Beyaz şalgamlı tarhana çorbası yapmak için küp küp doğranmış şalgamı pişmekte olan çorbanın içine, pişmesine 10 dakika kala ekleyerek pişirin.

Sıkıcık Çorbası
Köftesi için:
1 su bardağı ince bulgur 
1 su bardağı sıcak su 
1/2 çay bardağı un 
1/2 çay bardağı tarhana 
1 tatlı kaşığı salça 
1 adet soğan (rendelenmiş)
1 çay kaşığı toz kırmızı biber 
1 çay kaşığı karabiber 
1 çay kaşığı tuz 
Çorbası için:
1,5 yemek kaşığı tereyağı 
4 su bardağı sıcak su 
1 yemek kaşığı salça 
1 çay kaşığı tuz 
2 yemek kaşığı sıvı yağ 
Üzeri için:
2 yemek kaşığı yoğurt 
1 yemek kaşığı tereyağı 
2 diş sarımsak 
1 tatlı kaşığı toz biber 
Yapılışı:Öncelikle bulguru kaba alın ve üzerine sıcak su ekleyerek kapağını kapatın. 10 dakika şişmesi için bekleyin.
Şişen bulgurun üzerine soğan, un, tarhana, salça ve baharatları ilave edip yoğurun. 
Hazırladığınız bulguru fındık büyüklüğünde parçalar halinde kopartın ve elinizle yuvarlayarak top şeklinde getirin. 
Bir tencereye sıvıyağı alın. Üzerine salça ekleyerek kavurun. Daha sonra sıcak suyu ilave edip karıştırın. 
Su kaynamaya başladığında hazırladığınız bulgur köftelerini tencereye alın ve 20 dakika pişirin.
Hazırladığınız çorbayı servis kaselerine alın. Sos tavasında tereyağını eritin. Üzerine toz biber, nane veya pul biber ekleyin. 
Çorbanın üzerine önce yoğurdu, ardından toz biber sosunu ekleyerek servis edin. Afiyet olsun.

Bayram Çorbası
150 gram yarma (haşlanmış)
150 gram fasulye (haşlanmış)
150 gram nohut (haşlanmış)
80 gram çekirdeksiz üzüm 
80 gram kuru kayısı 
50 gram besni üzümü 
50 gram kara üzüm 
50 gram erik kurusu 
7 hurma (haşlanmış)
70 gram şeker 
1 çimdik tuz 
Yapılışı:Hurma, erik, şeker ve kayısı dışındaki malzemeler tencere içerisine alınır. 
Önceden haşlanmış malzemeler hep birlikte de bir süre haşlanır. 
Üzümler açılınca şeker dışında kalan malzemeler eklenerek pişirilmeye devam edilir. 
Şeker eklenerek pişirilmeye devam edilir. 5 dakika sonra ocağın altı kapatılır ve soğumaya bırakılır.
Ceviz serpilerek servis edilir. Afiyet olsun.

Kulak Çorbası
200 gr mantı 
200 gr dana kuşbaşı et 
1 su bardağı nohut 
2 diş sarımsak 
1 yemek kaşığı domates salçası 
3 yemek kaşığı tereyağı 
tuz 
karabiber 
toz kırmızı biber 
Yapılışı:Etler tencerede kavrulur.
Suyunu çektikten sonra tereyağı eklenir.
Sarımsaklar ince ince doğranarak eklenir. 
Salça ilave edilerek kokusu çıkana kadar kavrulur.
Su eklenir. Baharatlar ilave edilir.
Nohutlar bir gece önceden suda bekletilir ve onlar ilave edilir. 
Pişmeye yakın mantı ilave edilir ve piştikten sonra servis edilir.

Arpa Kırması Çorbası
1 su bardağı arpa kırması 
1 su bardağı su 
1 su bardağı süt 
2 su bardağı tavuk suyu 
1 adet kuru soğan (İnce doğranmış)
Sarımsak (İnce doğranmış)
Muskat 
Tuz 
Karabiber 
Yapılışı:Sıvı yağ ve tereyağını bir tencereye alın ve sarımsak ile soğanı ilave ederek kavurmaya başlayın. 
Soğanlar hafif şeffaflaşınca, tuz, karabiber ile arpa kırmasını ekleyin ve üzerine az miktarda muskat rendeleyin. 
Et suyunu ve son olarak sütü ekleyerek karıştırın ve arpa kırması yumuşayana kadar pişirin.

Mangır Çorbası
1 kase Mangır (minik kare şeklinde kesilmiş erişte)
1 kase Çandır kayısı 
1 kase pekmez 
Yapılışı:Yarım tencere kaynayan suya mangırı ilave edip 5 dakika kaynatılır.
Sonra pekmez ilave edilir ve 5 dakika daha kaynatılır. Yıkanmış ve ikiye bölünmüş kayısılar ilave edilir 5 dk kaynatılır.
Ayrı bir tavada zeytinyağı eritilir ve bir çay bardağı mangır pembeleşinceye kadar kavurulur.
Mangır çorbasının üzerine ilave edilerek kıvam alınca altı kapatılır.

Darı Çorbası
300 gr yoğurt 
300 gr süzme yoğurt 
300 gr yarma darı 
Tuz 
Bir demet nane (ince kıyılmış)
Yapılışı:Darılar su içerisinde 6-12 saat bekletilir. 
Su süzülerek içerisi tuzlu su ile dolu bir tencereye alınır. Haşlanmaya bırakılır. 
Haşlanan darılar süzülür ve soğuması için bir kaba alınır. 
Yoğurtlar çırpma teli yardımı ile karıştırılır. İçerisine darılar eklenir ve karıştırılır. 
Taze nane yıkanır, kurutulur ve ince ince doğranır. Yoğurtların içerisine atılarak servis edilir.

Dımbıl Çorbası
4 yemek kaşığı un 
1 yemek kaşığı sıvıyağ 
1 adet soğan 
1 su bardağı fasulye 
1 tatlı kaşığı tuz 
2 tatlı kaşığı kırmızı toz biber 
1 çay kaşığı nane 
Yapılışı:Un ve tuz bir kaba alınır. İçerisine su eklenerek katı bir hamur yoğurulur. 
Elde edilen hamurdan fasulye büyüklüğünde parçalar elde edilerek tuzlu su da haşlanır. 
Soğan yemeklik doğranır ve sıvıyağ eklenen bir tencerede kavrulur. 
Kavrulan soğanlara fasulye ilave edilir. Su eklenerek pişmeye bırakılır. 
Fasulyeler pişmeye yakın içerisine hamur ilave edilir. 
Yağ kızdırılır içerisine baharatlar eklenerek çorba üzerine dökülerek servis edilir. Afiyet olsun.

Ekşili Malhıta
1 su bardağı mercimek 
2 litre su 
1 su bardağı doğranmış pazı 
6 diş sarımsak 
1 tatlı kaşığı kuru nane  
1 tatlı kaşığı tuz 
½ çay bardağı zeytinyağı 
2/3 kahve fincanı koruk suyu ya da limon suyu 
Yapılışı:Mercimek yıkanır ve süzülür. Tencereye eklenir.
Üzerine su eklenerek pişirilir. 
Mercimekler piştikten sonra içerisine pazılar eklenerek karıştırılır. 
3 diş sarımsak ezilir, koruk suyu ve baharatla ile birlikte içerisine eklenir.
Zeytinyağı bir tavaya alınır ve ısınınca kalan sarımsaklar ve 1 tatlı kaşığı nane yağda kavrulur. Çorba içerisine ilave edilir. Afiyet olsun.

Gırar Çorbası
400 gr yoğurt 
1 su bardağı haşlanmış buğday 
1 su bardağı haşlanmış nohut 
1 adet yumurta 
2 yemek kaşığı un 
6 su bardağı su 
1 yemek kaşığı tereyağı 
1 tatlı kaşığı nane 
Yapılışı:Yoğurt, yumurta, un ve bir miktar su çırpılır.
Su bir tencerede kaynatılır, yoğurtlu karışıma yavaş yavaş eklenerek birlikte ocağa alınırlar. 
Buğday ve nohut eklenerek karıştırılır. 
Tereyağı ve nane başka bir tavada kızdırılarak üzerlerine dökülür ve servis edilir. Afiyet olsun. 

Arap Aşı Çorbası
Hamur için:
200 gr un 
750 gr un 
1 yemek kaşığı tuz 
Çorba için:
½ tavuk 
2,5 kg su 
100 gr tereyağı 
2 yemek kaşığı un 
1 yemek kaşığı salça 
1 tatlı kaşığı tuz 
1 çay kaşığı karabiber 
1 yemek kaşığı kırmızı biber 
Yapılışı:Hamur için olan malzemelerden unu tavaya alarak kavurmaya başlayın. Kokusu gidince suyu ekleyerek çırpın, tuz ilave ederek düz bir tepsiye yayarak bekletin. 
Çorba için tavuk su içerisinde haşlanır. 
Haşlanan tavuk tiftiklenir.
Tencereye tereyağı ve un ekleyerek kavurun. Yavaş yavaş tavuk suyunu ekleyerek çırpın. 
Tavuk tiftikleri ve baharatları ekleyerek 10 dakika pişirin. 
Hamurdan dilimleyin ve çorba yanında hamur ile servis yapın. Afiyet olsun. 

Kamhi Çorbası
500 gr dövme bulgur 
300 gr gerdan eti 
120 gr nohut 
2 kaşık tereyağı 
Tuz karabiber pul biber 
Yapılışı:12 saat önce nohut ve dövme bulgur suda bekletilir. 
Nohut ve dövme bulgur tuzlu suda haşlanır. 
Gerdan eti kuşbaşı doğranır ve çorbanın içine eklenir.
Su ihtiyacına göre su eklemesi yapılır. Kıvam alana kadar tahta kaşıkla karıştırılır.
Kıvam aldığında ocağın altı kapatılır. 
Tereyağında baharatlar kızdırılır. Çorbanın üzerine dökülerek servis edilir. Afiyet olsun.

Sorpa Çorbası
400 gr kuzu et
1 adet yumurta 
1,5 su bardağı yoğurt 
2 yemek kaşığı un 
Tuz 
Tereyağı 
Pul biber 
Nane 
Yapılışı:Kuzu eti ocağa alınır ve üzerini geçecek kadar su eklenerek pişmeye bırakılır.
Bir kapta yumurta, un ve yoğurt homojen bir kıvam alana kadar karıştırılır.
Pişen etin suyundan yavaş yavaş eklenerek karışım etlerin olduğu tencereye alınır. Pişmesi beklenir.
Piştikten sonra üzeri için tereyağı eritilir ve içine nane ve pul biber de eklenir.
Çorbanın üzerine dökülür ve çorba hazır. Afiyet olsun.  

Romen Çorbası
100 gr kıyma 
Tuz 
Karabiber 
Kimyon 
2 yemek kaşığı tereyağı 
2 yemek kaşığı un 
2 su bardağı yoğurt 
150 ml krema 
1 lt su 
1,5 havuç 
9 adet kornişon turşu 
Yapılışı:Kıyma ve baharatlar bir kaba alınır ve yoğurulur. Nohut büyüklüğünde şekil verilir ve 1 litre su da 10-15 dakika köfteler haşlanır. 
Köfteler kenara alınır. Başka bir tencere de meyane yapılır. 
Yağ eritilir, un içine koyulur ve pembeleşene kadar kavrulur.   
Ardından su eklenir. 
Su kaynadıktan sonra ayrı bir yerde çırpılan yoğurt ve krema karışıma eklenir. 
Küp küp doğranan havuç eklenir ve pişmeye bırakılır.
Pişmeye yakın köfteler de eklenir ve bir süre birlikte pişerler.
İsteğe bağlı tuşu da eklenir ve çorba hazır. Afiyet olsun.

Araka Çorbası
1,5 su bardağı bezelye 
1 adet kuru soğan 
1 adet patates 
2 yemek kaşığı zeytinyağı 
1 litre su (et ya da tavuk suyu da olur)
İsteğe göre dereotu 
Tuz 
Yapılışı: Yapılır
İnce doğramış soğan zeytinyağında kavrulmaya başlanır. Patates ve ardından bezelye de eklenir kavurmaya devam edilir.
Bu aşama da damak tadınıza göre dereotu ekleyebilirsiniz
Su eklenir ve sebzeler pişirilir.
Ardından çorba blendırdan geçirilir, daha pürüzsüz istiyorsanız süzgeçten de geçtikten sonra çorbanız hazır. Afiyet olsun. 

Haluçka Çorbası
1 Bardak Haşlanmış Nohut 
1 Adet Kalçalı But 
2 Yemek Kaşığı Tereyağı 
2 Yemek Kaşığı Sıvıyağ (Tereyağın yanmasını engeller)
2 Yemek Kaşığı Salça 
Tuz 
Hamuru İçin:
1 Bardak Su 
Un (Aldığı kadar ilave edilir ve hamur sert olmalıdır.)
1 Adet Yumurta  
1 Tatlı Kaşığı Tuz  
Yapılışı:Tavuk bir tencere içerisinde haşlanır.
Soğuduktan sonra didiklenir.
Derin bir kasede hamurun malzemeleri yoğurulur.
Yoğurulan hamurdan küçük parçalar koparılıp elde yuvarlanır. (Şekli ve boyutu arpa şehriye şeklinde olmalıdır.)
Un serpilmiş bir tepsiye hamurlar koyulur. (Yapışmaması için)
Unlar hamurdan elenir ve kaynamış tavuk suyuna eklenir.
Tüm hamurlar suyun yüzeyine çıktığı zaman tavuk ve nohut eklenir.
Ayrı bir tava içerisinde salça yağ ile kavrulur.
Kaynayan suya salçada eklendikten sonra 10 dk karıştırılarak pişirilir ve servis edilir. Afiyet olsun.

Çeneçarpan Çorbası
8 su bardağı tavuk suyu 
1/2 su bardağı haşlanmış yeşil mercimek 
2 yemek kaşığı tereyağı 
2 adet soğan 
1 yemek kaşığı zeytinyağı 
1/2 su bardağı erişte 
2 yemek kaşığı un 
Tuz 
Üzeri için:
1 çay kaşığı pul biber
1 tatlı kaşığı nane
1 yemek kaşığı tereyağı
Yapılışı:Mercimekleri çok yumuşamayacak şekilde haşlayın ve ardından süzün.
Soğanları yemeklik doğrayın. Tereyağı ve zeytinyağını tencereye ekleyerek kızdırın.
Soğanları yağın içerisine alarak kavurun.
Soğanın üzerine unu ekleyerek rengi değişene kadar kavurmaya devam edin.
Daha sonra tavuk suyunu ilave edin ve topaklanmaması için sürekli karıştırın.
Tavuk suyu kaynamaya başladığında haşlanmış mercimekleri, erişteyi ve tuzu içerisine ilave ederek karıştırın.
Erişteler şişip yumuşayıncaya kadar pişirin.
Sos tavasında tereyağını eritin. İçerisine nane ve pul biberi ekleyerek karıştırın.
Hazırladığınız sosu çorbanın üzerine dökün ve ocağın altını kapatın.
Çeneçarpan çorbasını, sıcak bir şekilde servis edin. Afiyet olsun.

Kumbursiye Çorbası
1 kg. kuzu kuşbaşı 
Yarım kilo arpacık  
2 su bardağı nohut 
2 yemek kaşığı tereyağı 
500 gr. tuzlu yoğurt 
2 su bardağı su 
1 baş sarımsak 
Sosu için:
1 çay kaşığı karabiber 
1 çay kaşığı toz biber 
1 çay kaşığı nane 
1 yemek kaşığı tereyağı 
Yapılışı:Öncelikle nohutları bir gece önceden ıslatın.
Çorbanın hazırlanacağı gün nohut ve kuşbaşı etleri düdüklü tencereye alın. Üzerini biraz geçecek şekilde su ekleyerek pişirin.
Bir tencereye tereyağını alarak eritin. Arpacık soğanları ve sarımsak dişlerini yağın içerisine ekleyerek kavurun.
Pişen nohut ve etleri suyuyla birlikte soğanların üzerine ilave edin.
Çorbanın üzerine 2 bardak içme suyu ekleyin ve karıştırın.
Çorba bir taşım kaynatıldıktan sonra, yoğurdun üzerine çorba suyundan ekleyerek ılıtın.
Yoğurdu çorbaya yavaş yavaş ekleyerek karıştırmaya devam edin. Bu şekilde birkaç taşım daha kaynatın.
Sos tavasında 1 kaşık tereyağını eritin. İçerisine nane, toz biber ve karabiber ekleyerek karıştırın.
Hazırladığınız kumbursiye çorbasının üzerinde tereyağlı sosu gezdirerek servis edin. Afiyet olsun.

Ovmaç Çorbası
Hamur için:
1 çay kaşığı tuz 
1 adet yumurta 
1 su bardağı un 
Diğer malzemeler:
1 yemek kaşığı tereyağı 
1 adet soğan 
1 adet domates (rendelenmiş)
1/2 yemek kaşığı salça 
1.5 litre su 
4 diş sarımsak 
1 çay kaşığı pul biber 
1 çay kaşığı nane 
1 çay kaşığı karabiber 
Tuz 
Yapılışı:Geniş bir kabın içerisine tuz, yumurta ve unu alarak hamur kıvamına gelene kadar yoğurun.
Hazırladığınız hamurun üzerini kapatarak kenara alın.
Soğanları ince ince doğrayın. Çorba tenceresinin içine tereyağını ekleyerek eritin.
Eriyen yağa soğanları ekleyin ve kavurun. Soğanlar pembeleşmeye başladığında üzerine salça ve domates rendesini de ekleyin.
Sarımsakları ince ince kıydıktan sonra tencereye ekleyin. Ardından suyu da ilave edin ve karıştırın.
Çorbayı kaynamaya bıraktıktan sonra hamuru küçük parçalar haline getirin.
Çorba bir taşım kaynadıktan sonra, hamur parçalarını da yavaş yavaş ekleyin ve karıştırın.
Daha sonra tuz, karabiber, pul biber ve naneyi ekleyin ve 5 dakika daha kaynatıp ocaktan alın.
Ovmaç çorbasını, kızarmış ekmek dilimleri ile servis edin. Afiyet olsun.

İmaret Çorbası
3 su bardağı süt 
1 kahve fincanı pirinç 
1/2 çay bardağı sıvıyağ 
1 yemek kaşığı un 
1 adet yumurta 
1/2 yemek kaşığı tereyağı 
1 adet büyük soğan 
1 tatlı kaşığı nane 
1 çay kaşığı pul biber 
1 tatlı kaşığı tuz 
1 adet limon 
Karabiber 
Yapılışı:Öncelikle sütü tencereye koyarak ocağın altını yakın.
Bu esnada pirinçleri bol su ile yıkayın ve süzün.
Süt kaynamaya başladığında pirinçleri ekleyin.
Süt kaynamaya devam ederken, soğanları ince ince kıyın.
Küçük bir tavanın içerisine sıvıyağ ekleyin ve soğanları yağda kavurun.
Kavurduğunuz soğanları da çorba tenceresinin içine ekleyin.
Bir kasenin içinde un, yumurta ve bir fincan suyu karıştırın.
Tenceredeki çorbadan 2 yemek kaşığı alarak terbiyeye ekleyin ve karıştırarak ılımasını sağlayın.
Hazırladığınız terbiyeyi yavaş yavaş çorbanın içerisine ekleyin ve karıştırın.
Çorbayı 2 taşım daha kaynatıp baharatlarını ekledikten sonra altını kapatın.
Küçük tavada tereyağını eritin. İçine pul biber ve naneyi ekleyerek karıştırın.
Çorbayı servis kaselerine paylaştırdıktan sonra, pul biberli sosu üzerinde gezdirin. Afiyet olsun.

Meyir Çorbası
2 su bardağı yoğurt 
2 adet patlıcan 
1 su bardağı bulgur 
5 adet sivri biber 
2 adet soğan 
1/2 kahve fincanı sıvıyağ 
1 yemek kaşığı pul biber 
Yapılışı:Biber ve patlıcanları küp küp doğrayarak bir tencereye alın.
Üzerini geçecek şekilde su ekleyin ve haşlayın.
Sebzeler yumuşamaya başladığında bulguru ilave ederek suyunu çekene kadar pişirin.
Bulgur ekleme aşamasında çok az miktarda sıcak su ekleyebilirsiniz.
Bulgurlar suyunu çektiğinde ocaktan alın ve ılıması için bekletin.
Ilıyan bulgurların üzerine yoğurdu ekleyin ve karıştırın. Tamamen soğuyana kadar bekleyin.
Soğanları yemeklik doğradıktan sonra tavaya sıvıyağı ekleyin.
Kızgın yağa soğan ve pul biberi ekleyerek kavurun.
Sıcak yağı soğuk çorbanın üzerinde gezdirin ve bekletmeden servis edin. Afiyet olsun.

Nar gibi Kızaran Tavuk Baget (Fırında)
9 adet tavuk baget 
**Sosu için:
1 yemek kaşığı domates salça 
1 tatlı kaşığı biber salça 
Yarım çay bardağı zeytinyağı  
1 yemek kaşığı sirke 
3 yemek kaşığı yoğurt 
2 diş sarımsak 
1 adet orta boy soğan 
1 tatlı kaşığı kekik 
1 çay kaşığı kimyon 
1 tatlı kaşığı tatlı kırmızı toz biber 
Karabiber 
Tuz 
Tamamlayıcıları:
4 adet orta boy patates 
2 adet orta boy havuç 
5 adet yeşil sivri biber 
5 adet çeri domates 
Yapılışı:Sosumuz için; soğan ve bagetler hariç bütün malzemeler derince bir kaba alınıp, harmanlanır. Sarımsak mutlaka ezilmiş olmalıdır.
Sırasıyla; yarım ay şekilde şerit doğranmış soğanlar ve bagetler eklenerek nazikçe tavuğumuzun her yeri soslanır.
Streç filmle üstü kapalı 20/25 dakika bekletmeniz kafidir. Büyük bir borcam veya fırın tepsisi üzerine karışım dökülür.
Kalın-küp doğradığımız patateslerimiz, ve yuvarlak form kazandırdığımız havuçlarımız da ilave edilerek son bir kez daha harç karıştırılır. Dilerseniz patates ve havuçları sosa katmadan biber ve domateslerle birlikte tepsiye de alabilirsiniz.
Tepsi üzerine dengeli bir şekilde yayıp, yer yer biberlerimiz ve 4 parçaya ayırdığımız çerilerimiz eklenir.
Önceden ısıtılmış 220° fırında ilk 25 dakika kontrollü pişirildikten sonra, derece 190/200 arasına getirilip 35 dakika daha pişirilerek süre tamamlanır.
Fırınlar arasında güç farkı olabileceğinden, herkes fırının huyunu bilir.Kontrollü bir pişirme süreci yapılmalıdır.
Dışı nar, içi pamuk bagetlerimiz servise hazırdır. 

İnanılmaz Kolay ve Hızlı: Patates Köftesi
5 adet orta boy patates 
1 çay bardağı galeta unu 
1 adet kuru soğan 
Yarım demet maydanoz 
3 diş sarımsak 
1 yemek kaşığı domates salça 
1,5 tatlı kaşığı tuz 
1 çay kaşığı karabiber 
1 çay kaşığı pul biber 
1 çay kaşığı kimyon 
**Bulamaki için;
1 adet yumurta 
******Kızartmak için;
Sıvı yağ 
Yapılışı:Öncelikle patateslerimizin kabuklarını soyacak yardımı ile soyalım, ortadan iki keserek tencereye alalım.
Üzerini geçecek kadar su alalım ve tenceremizi ocağa alarak haşlanmaya bırakalım.
Diğer taraftan soğanımızı küçük küçük doğrayarak bir kaseye alalım.
Maydanozumuzu da ince ince kıyalım.
Bıçağın ucunu batırarak patateslerimizin haşlanıp haşlanmadığını kontrol edelim ve ocaktan alalım.
Patateslerin ilk sıcağı çıktıktan sonra rendeleyelim ve bir kap içerisine alalım.
Üzerine doğradığımız soğan, maydanoz, salça, sarımsak, galeta unu, pulbiber, karabiber, kimyon ve tuzu ekleyerek elimizle güzelce yoğuralım.
Köfte harcımız toparlandıktan sonra bir parça alalım ve elimizle yuvarlayalım. Bu aşamada elinizi ıslatabilirsiniz. Böylece elinize yapışmadan köftelere kolaylıkla şekil verebilirsiniz. Tüm harcımız bitinceye kadar elimizi ıslatarak aynı şekilde şekillendirelim.
Köfteleri bulamak için yumurtayı güzelce çırpalım.
Hazırladığımız köfteleri her yerine gelecek şekilde yumurtaya bulayalım.
Köftelerimizi kızdırdığımız yağda kontrollü bir şekilde çevirerek kızartalım ve sıcak sıcak servis edelim. Afiyet olsun!

Arap Tava
700 gram kıyma
4 adet orta boy patates (küçükse 6 adet)
5 adet yeşil biber 
3 adet kırmızı biber 
3 adet domates 
2 adet kuru soğan 
1 baş sarımsak (4-5 adet)
1 yemek kaşığı domates salça 
1 yemek kaşığı biber salça 
1 yemek kaşığı tereyağı 
1 yemek kaşığı pul biber 
1 tatlı kaşığı karabiber 
1 çay kaşığı kimyon 
2 tatlı kaşığı tuz 
1/2 (yarım) çay bardağı zeytinyağı 
1 su bardağı su 
Yapılışı:Arap tavası için ilk önce sebzeleri temizleyip yıkayalım.
Patatesleri minik küpler halinde doğrayıp bir kenara koyalım.
Soğanı ve biberleri küçük küçük doğrayalım.
Domatesleri de yine küçük küpler halinde doğrayalım.
Sarımsakları doğrayalım.
Bütün doğradığımız sebzeleri tepsiye koyalım. Kıymayı ilave edelim.
Üzerine salçaları, tuzu, baharatları, yağı ve suyu koyup iyice karıştıralım. Tepsiye yayıp elimizle ya da kaşığın arka kısmıyla bastıralım.
Üzerine tereyağından küçük küçük parçalar koyalım.
200 derece önceden ısıtılmış fırında, yaklaşık 45 dakika pişirelim. Eğer suyu az gelirse, su ilavesi yapalım.
Üzeri iyice kızarınca fırından alalım. Dilimlere keserek servis yapalım.

Mangal Tadında Sulu Sulu Puf Puf Sodalı Köfte
1 adet soğan 
500 gram kıyma 
1 çay bardağı ekmek içi veya galeta unu
Yarım paket kabartma tozu 
1 çay bardağı maden suyu 
1 çay kaşığı pul biber 
1 çay kaşığı kimyon 
1 çay kaşığı köfte baharatı 
1 çay kaşığı toz kırmızı biber 
Yarım çay kaşığı karabiber 
Tuz 
4-5 adet biber 
3-4 adet domates 
Sıvı yağ 
Yapılışı:Kıymaya 1 adet rendelenmiş fazla suyu sıkılmış soğan, ekmek içi veya galete unu(ekmek içiyle daha lezzetli oluyor) baharatlar, kabartma tozu, maden suyu eklenir.
İyi bir şekilde yoğurulur en az 2 saat zaman varsa 1 gece dolapta dinlendirilir.
Cevizden büyük parçalar alınır şekillendirilir ve yağlı kağıt serilmiş tepsiye alınır.
Yanına biber domates bırakılır ve sebzelerin üzerine çok az yağ sürülür.
200 derece fırında bir yüzü kızarınca köfteler çevirilir ve kızarıncaya kadar pişirilir.

Köri Soslu Kremalı Mantarlı Tavuk
3 parça tavuk göğsü 
1 adet soğan 
2 yemek kaşığı kadar sıvı yağ 
300-400g mantar 
1 paket sıvı krema 
1 tatlı kaşığı köri 
Yarım çay kaşığı karabiber 
1 çay kaşığı kekik 
1 çay kaşığı tuz 
1 yemek kaşığı parmesan peyniri (tercihe bağlı)
Yapılışı:Kremalı mantarlı körili tavuk için öncelikle tavuk göğsünü küp küp doğrayalım.
Ardından soğanı yemeklik doğrayalım.
Daha sonra mantarların kabuklarını soyalım ve  hızlıca sudan geçirip ince ince doğrayalım. Eğer mantarı yıkamayı tercih etmiyorsanız silerek de kullanabilirsiniz.
Tüm malzemeleri hazırladıktan sonra uygun bir tavaya sıvı yağ alalım.
Üzerine doğradığımız soğanları ekleyelim, karıştırarak soğanlar pembeleşene kadar pişirelim.
Soğanlar pembeleştiğinde doğradığımız tavuk göğsünü de ekleyerek ocağın altını açalım.
Mümkün olduğunca yüksek ateşte hızlı bir şekilde tavuklarımızı soteleyelim.
Tavuklar kavrulmaya başladığında mantarları ekleyelim, karıştırarak pişirmeye devam edelim.
Tavuk ve mantarlar güzelce kavrulduğunu da  sıvı kremayı ilave edelim ve güzelce karıştıralım
Ardından köriyi,  karabiberi, kekikiği, tuzu, parmesan peynirini ilave edelim. Peynir yoksa kullanmayabilirsiniz.
Birkaç dakika daha tavuklar kremayı çekip kıvam alıncaya kadar kısık ateşte pişirmeye devam edelim.
Kremalı mantarlı körili tavuğumuz servise hazır. Afiyet olsun!

Mantar Sote
2 adet orta boy soğan 
3 adet yeşil biber 
3 diş sarımsak 
3 adet domates 
500g kültür mantarı 
3-4 yemek kaşığı sıvı yağ 
1 yemek kaşığı domates salçası 
1 çay kaşığı pul biber 
1 çay kaşığı tuz 
1 tutam maydanoz (isteğe bağlı)
Yapılışı:Mantar sote için öncelikle soğanları yemeklik olacak şekilde doğrayın.
Yeşil biber ve sarımsakları da minik minik doğrayın.
Domateslerin kabuklarını soyarak, onları da küp küp doğrayın.
Mantarların kabuklarını soyarak onları da ince ince dilimleyelim.
Tencereye bir miktar sıvı yağı  koyup doğranan soğan, biber ve sarımsakları 1-2 dakika kavurun.
Ardından üzerine S-salça ve pul biberi ekleyerek 1-2 dakika daha kavurun.
İnce ince dilimlenmiş mantarları ilave edip karıştırın. Mantarlar suyunu salıp çekinceye kadar pişirmeye devam edin.
Karıştırılarak bir süre pişirildikten sonra doğranmış domatesleri ve tuzu ekleyerek yemek suyunu çekip, mantarlar yumuşayana  kadar pişirin.
Mantar sotemiz servise hazır. Dilerseniz üzerine ince kıyılmış maydanoz serperek servis edebilirsiniz.

Ispanaklı Fırın Patates
2 adet patates 
500 gram ıspanak 
2 adet kuru soğan 
1 paket krema 
2 diş sarımsak 
1,5 su bardağı rendelenmiş kaşar peyniri 
3/4 (bir yarım+bir çeyrek) çay bardağı zeytinyağı 
1 yemek kaşığı tereyağı 
2 çay kaşığı tuz 
Birer çay kaşığı muskat tozu karabiber kırmızı toz biber pul biber 
Kabın yapışmasını önlemek için:
1/2 (yarım) yemek kaşığı tereyağı 
1 yemek kaşığı un 
Yapılışı:Zeytinyağını yapışmaz bir tavada iyice ısıtın.
Küp doğradığınız soğanları solana dek kavurun.
İnce ince küçük parçalar halinde doğradığınız patatesleri ekleyin ve ara ara karıştırarak renk değiştirip hafif kızarana dek kavurun.
Kıydığınız ıspanağı, rendelediğiniz sarımsağı, baharatları ve kremayı ekleyin ve karıştırın.
Altını kısın, ağzını kapatın ve patatesler pişene kadar yine ara ara karıştırın.
Tereyağını ekleyin, yağ eriyince karıştırıp altını söndürün.
28×22 ebatlarında fırın kabını tereyağı ile yağlayın.
Harcın yapışmaması için kabı unlayın.
Kabı sallayarak unun her yere yayılmasını sağlayın, fazlasını dökün.
Hazırladığınız harcı kaba eşit şekilde yayın.
Önce rendelediğiniz kaşar peynirini ardından pul biberi harcın üzerine serpin.
180° önceden ısıtılmış fırında kaşarlar eriyip kızarıncaya dek pişirin.
Dilimleyerek servis yapın.Afiyet olsun.
Not:Yapılıştan yapılışa fark gösterebileceğinden, eğer yemeğin sulu olduğunu düşünürseniz kaba dökmeden önce 1 yemek kaşığı un ekleyip toparlanana kadar biraz daha pişirin.

Tekirdağ Köftesi (Piyazı İle)
500 gram kıyma 
1 adet soğan 
2 dilim ekmek ya da galeta un
1 adet yumurta 
2 diş sarımsak 
Yarım yemek kaşığı irmik 
4 yemek kaşığı su 
Yarım çay kaşığı karbonat (silme)
1 tatlı kaşığı tuz 
1 çay kaşığı karabiber 
1 çay kaşığı kimyon 
1 çay kaşığı pul biber 
Piyazı için;
1 su bardağı haşlanmış kuru fasulye 
1 adet kırmızı soğan 
2 dal taze soğan 
1 adet domates 
Maydanoz 
1 adet limon suyu 
Zeytinyağ 
Sumak,tuz,pul biber 
Yapılışı:Köfte harcı için kıymayı yoğurma kabına alıyoruz. (eğer ekmek kullanacaksınız ayrı bir kapta ekmeği az su ile ıslatıp yumuşatın. )
Kıymanın üzerine rendelenmiş soğanı ve sarımsağı ekmek içini ya da galeta ununu 4 yemek kaşığı kadar suyu(ekmek kullanıp ıslattıysanız su eklemeyin. Galeta unu kullanırsanız suyu ekleyin. )ve bütün baharatları ekleyip iyice yoğurun.
Son olarak yumurtayı,irmiği ve karbonatı ekleyip yaklaşık 10 dakika boyunca yoğurmaya devam edin.
En son köfte harcını 10 kez yukarı kaldırıp kaba sertçe vurun. Bu işlemi mutlaka yapın.
Hazır olan köfte harcının üzerini streç filmle kapatıp dinlenmeye bırakın.
Pişireceğiniz vakit köfte harcını uzun ince parmak şeklinde şekillendirip yapışmaz yüzeyli bir tavada arkalı önlü kızartın.
Kıymanız yağlıysa tavaya yağ eklemenize gerek yoktur. Eğer yağsız bir kıymayla yapıyorsanız az sıvı yağ ekleyip kızartabilirsiniz.
Piyazı için haşlanmış fasülyeleri salatayı yapacağınız kaba alın.
Üzerine ince kıyılmış maydanozu,küp doğranmış domatesleri,yeşil soğanı ve piyazlık doğranmış soğanı alıp karıştırın.
En son zeytinyağı,limon suyu ve baharatlarını da ekleyip karıştırın.
İsteğe bağlı olarak nar ekşisi de ekleyebilirsiniz. Afiyet olsun.

Kızartma Derdi Olmayan Fırında Soslu Karnabahar
1 adet orta boy karnabahar 
2 tane yumurta 
3-4 çorba kaşığı sıvı yağ ya da zeytinyağı  
1 dolu çorba kaşığı yoğurt 
1 çorba kaşığı un 
2 çorba kaşığı galeta unu 
Yarımşar çay kaşığı karabiber kimyon kırmızı toz biber 
Çay kaşığının ucuyla zerdeçal (Yoksa önemli değil. renk vermesi için güzel oluyor)
Tuz 
Yapılışı:Öncelikle karnabaharları çok küçük olmayacak şekilde parçalayıp, yıkayalım.
Tencereye alıp, üzerini geçecek kadar su ekleyelim. Bir miktar tuz da ekleyip, 5-6 dakika kadar haşlayalım.
Haşlanan karnabaharları süzüp, iyice soğumasını bekleyelim.
Karnabaharlar soğuyunca sosu için tüm malzemeleri bir kaba alıp, karıştıralım.
Karnabaharlarımızı tek tek sosa batıralım. Fazla sosunu akıtalım.
Sosa batırdığımız karnabaharları yağlı kağıt serilmiş fırın tepsisine aralıklı bir şekilde dizelim.
Önceden ısıtılmış 200 derece fırında ortalama 20 dakika pişirelim.
Dilediğiniz gibi servis edip, sıcak bir şekilde tüketebilirsiniz.Afiyet olsun.

Patates Oturtma
1 kg patates 
İç harcı için;
500 gram kıyma 
1 adet soğan 
3 adet yeşil biber 
1 adet kapya biber 
1 yemek kaşığı salça 
1 yemek kaşığı tereyağ 
2 yemek kaşığı zeytinyağı 
Tuz 
Kara biber 
Pul biber 
Beşamel sos için;
2 yemek kaşığı tereyağı
2 yemek kaşığı un 
2 su bardağı süt 
Tuz 
Kara biber 
**Üzeri için;
200 gram rendelenmiş kaşar peynir 
Yapılışı:İlik olarak patatesleri soyup yuvarlak dilimliyoruz.
Uygun bir tencereye alıp üzerini geçecek kadar su ekliyoruz ocakta yumuşayıncaya kadar haşlıyoruz suyunu süzüp borcama alıyoruz.
Kıymayı uygun bir tencereye alıyoruz.
Soğanı yemeklik doğrayıp kıymaya ilave ediyoruz zeytinyağ ve tereyağ ilave edip ocakta rengi dönene kadar kavuruyoruz.
Daha sonra salça tuz karabiber pulbiber ilave edip karıştırıyoruz.
Ardından kapya biber ve sivri biberi ince ince doğrayıp kıymaya ilave edip tekrar karıştırıyoruz.
Orta ateşte 5-6 dk pişiriyoruz.
Tereyağ uygun bir kaba alıyoruz un ekleyip ocakta hafif rengi dönene kadar kavuruyoruz.
Daha sonra süt ekleyip karıştırıyoruz tuz ve karabiber ekleyip tekrar karıştırıyoruz koyu olursa süt ekleyebilirsiniz.
Kaynadıktan sonra ocaktan alıp patatesin üzerine gezdiriyoruz.
Üzerine kıymalı harcımızı döküp güzelce yayıyoruz.
En üstüne kaşar peyniri serpip 200 derece fırında üzeri kızarana kadar pişiriyoruz ,deneyeceklere şimdiden afiyet olsun.

Patates Yatağında Soslu Köfte
2 adet soğan 
5-6 dal maydanoz 
400 gram kıyma 
1 adet yumurta 
1 çay bardağından biraz eksik galeta un
1 tatlı kaşığı tuz 
1 tatlı kaşığı kimyon 
1 çay kaşığı karabiber 
Çeyrek çay kaşığı karbonat 
Yarım çay bardağı su 
**Sosu için:
Çeyrek çay bardağı zeytinyağı 
1 büyük domates 
Yarım çay kaşığı tuz 
1 tatlı kaşığı salça 
Yarım çay kaşığı kekik 
3 adet patates 
5 adet biber 
1 adet domates 
Sarımsaklı yoğurt için:
1 kase yoğurt 
1 diş sarımsak 
1 çay kaşığı tuz 
Yapılışı:Soğan ve maydanozu rondodan geçirelim ve yoğurma kabına alalım.
Üzerine kıymayı, yumurtayı, galeta ununu, tuz, karabiber, kimyon ve karbonatı ekleyerek yoğuralım.
Birkaç dk boyunca güzelce yoğuralım.
Sona doğru azar azar yarım çay bardağı suyu ekleyerek yoğurmaya devam edelim.
Köfte harcımız hazır olunca buzdolabına kaldırarak 1 saat kadar dinlendirelim. Ben yemeğin sosunu malzemeleri kızartmadan hazırlıyorum.
**Sosu için küçük bir tavaya sıvı yağı ve rendelediğimiz domatesi alarak domates suyunun büyük kısmını çekinceye kadar pişirelim.
Suyunu çekmeye yakın tuz ve salçayı ekleyelim ve kavuralım.
Son olarak kekiği ekleyerek ocaktan alalım.
Geniş bir tavaya bir miktar sıvı yağ alarak kızdıralım.
Küp küp doğradığımız patatesleri tavaya alarak kızartalım.
Kızaran patatesleri kağıt havlu serdiğimiz tabağa alalım.
Tavadaki yağın bir kısmını alalım. Az miktarda yağ kalmalı tavada.
Tavaya köfteleri alarak ara ara çevirerek kızartalım.
Köfteler de kızarınca patateslerin yanına alalım.
Son olarak biber ve domatesleri de aynı tavada çok az kızartalım.
Diğer tarafta sarımsaklı yoğurt için yoğurt, rendelenmiş sarımsak ve tuzu karıştıralım.
Artık servis tabağını hazırlayabiliriz.
Geniş bir tabağa patatesleri yerleştirelim.
Üzerine sarımsaklı yoğurdu dağıtalım.
Ardından sosu ekleyelim ve son olarak köfte, biber ve domatesleri ekleyelim.
Sos kasesinin içine çok az zeytinyağı ekliyorum ve içindeki sos kalıntısıyla birlikte köftelerin üzerine dağıtıyorum.

Patates Püreli Mantarlı Tavuk Sote
4,5 adet patates 
2 adet tavuk göğsü 
250 gram mantar 
1 tatlı kaşığı tereyağı (patates püresi için)
2 adet kırmızı kapya biber 
2 adet yeșil biber 
1 adet kuru soğan 
1,5 yemek kaşığı biber salçası 
1 adet domates 
1 çay kaşığı karabiber 
1 çay kaşığı kırmızı toz biber 
1 tatlı kaşığı tuz 
1 çay bardağı su 
1 çay bardağından iki parmak eksik sıvı yağ 
****Üzeri için;
Rendelenmiş kaşar peyniri 
Yapılışı:Yapılışı öncelikle patatesleri soyup, yıkayalım küp küp doğrayıp ufak bir kapta hașlayıp, süzelim.
Tavuk göğsünü kușbașı doğrayalım ardından pișireceğiniz kaba alın suyunu salıp, çekene kadar pişirelim.
Ardından sıvı yağını ekleyip karıştırarak bir iki dakika kavuralım üzerine yemeklik doğranmış kuru soğanları ekleyip, kavurmaya devam edelim.
Aynı şekilde biberleri halka halka dilimleyip, ekleyelim küp küp doğranmış domatesi ve baharatlarını temizlenip dilimlenmiş mantarımızı ekleyip 5-6 dk pişirelim.
Son olarak biber salçasını ekleyip bir iki tur döndürelim ve 1 çay bardağı suyunu ilave edip orta ateşte 15 dk pişirip, ocaktan alalım.
Hașlanmıș patateslerin üzerine tuz çok az karabiber bir tatlı kaşığı tereyağı ekleyip çatalla veya eziciyle ezelim fırında pişireceğiniz kaba koyup, kaşıkla bastırarak üzerini düzleyelim.
Pişen tavuk soteyi patateslerin üzerine eșit bir şekilde yayalım son olarak rendelenmiş kaşar peyniri serpelim her yerine gelecek şekilde.
Önceden ısıtılmış 200 dereceli fırında kașarlar eriyip, hafif kızarana kadar pişirelim sıcak sıcak servis edelim afiyetler olsun.

Kaşarlı Tas Kebabı
**9 kişilik yuvarlak güveç çıkıyor**
1 kg dana et 
1 tane soğan 
2 orta boy patates 
2 orta boy havuç 
2 tane yeşil biber 
1 yemek kaşığı tereyağı 
3 yemek kaşığı sıvı yağ
4 diş sarımsak 
1.5 yemek kaşığı karışık salça 
2 su bardağı sıcak su 200 ml ölçü 
1 tatlı kaşığı tuz 
1 tatlı kaşığı kekik 
1 tatlı kaşığı kırmızı biber 
1 çay kaşığı karabiber 
****Üzeri için;
Bol rende kaşar 
Yapılışı:Öncelikle etleri küp küp doğrayalım.
Patatesleri ve havuçları aynı büyüklükte doğrayalım .
Soğanı ,yeşil biberi küçük doğrayalım ,düdüklü tencereyi ocağa alalım.
İçine sıvı yağ ekleyelim ,üzerine etimizi ilave edelim orta ateşte 3 dakika kavuralım .
Daha sonra üzerine soğanlı ,biberi, sarımsağı ilave edelim.
5 dakika orta ateşte kavuralım .
Daha sonra üzerine patatesi ,havucu ,salçayı ve baharatlarını ,tuzunu ilave edelim karıştıralım .
3 dakika soteleyelim ,daha sonra üzerine sıcak suyunu ilave edelim tuzunu kendi damak tadınıza göre ayarlayın .
Düdüklümüzün kapağını kapatalım 10 dakika pişirelim.
Soğuduktan sonra kapağını açalım güveç kalıplarına sulu şekilde yerleştirelim.
Üzerine bol kaşar ilave edelim ,fırın tepsisi ne dizelim.
Tepsiye bir bardak su ilave edelim.
Güveçler kurumaması için önceden ısıttığımız 235° alt üst ayarlı fırına pişmeye bırakalım.
Kaşarlarımızın üzeri kızarınca fırından çıkaralım bulgur pilavıyla ya da sade servis yapalım kimden afiyet olsun.
Not: Ben düdüklü tencerede pişirirdim daha çabuk oluyor.

Sebzeli Misket Köfte (Lokanta Usulü)
Köftesi için;
300 gram orta yağlı kıyma 
1 tane küçük kuru soğan 
1 tane yumurta 
Yarım su bardağına yakın ince çekilmiş ekmek içi 
1 çay kaşığı karabiber 
1 çay kaşığı kimyon 
Tuz 
Diğer malzemeler:
2 tane patates 
2 tane patlıcan 
5/6 tane biber (Biberi çok eklemenizi tavsiye ederim)
**Sosu için;
2 tane büyük boy domates 
1 diş sarımsak 
1 yemek kaşığı domates salça 
1 tatlı kaşığı biber salça 
1 çay kaşığı toz şeker 
Karabiber 
Kimyon 
Tuz 
Yapılışı:Köfte harcını yoğurup, misket büyüklüğünde köfteler hazırlayıp 30 dk dinlendirdim.
Patlıcanı, patatesi küp küp, biberi iri iri doğrayıp hazırladım.
Sıvıyağ da bütün sebzeleri, köfteleri kızartıp genişçe bir fırın kabına aldım (Biberde dahil).
Kızarmış sebzelerin, köftelerin üzerine, karabiber serpiştirip harmanladım.
Tepsiye gelişigüzel sıkıştırmadan yerleştirdim.
**Sosu için; tencereye biraz zeytinyağı ekleyip, domates rendesi, sarımsak, salça, toz şeker, tuz ve biraz karabiber kimyon ekleyip soteledim.
Üzerine 1. 5 su bardağına yakın sıcak su ekleyip kaynattım.
Sosu bir kaşık yardımıyla süzgeçten geçirip, köftelerin üzerine döktüm (Sosu köftelerin üzerini geçmemeli)
200 derecede 20 dk kadar pişirdim. Denemek isteyenlere şimdiden afiyet olsun.

Tavuklu Patates Karnıyarık
7-8 adet patates 
300 gram tavuk göğsü 
2 adet kırmızı biber 
2 adet yeşil biber 
1 adet soğan 
1 adet havuç 
1 tatlı kaşığı toz kırmızı biber 
1 çay kaşığı karabiber 
1 çay kaşığı tuz 
4.5 yemek kaşığı sıvı yağ 
**Sosu için ; 
1 yemek kaşığı salça 
1.5 su bardağı sıcak su 
**Üzeri için ;
1 su bardağı rendelenmiş kaşar peynir 
Yapılışı:Patatesleri yıkayıp kabuklarını soyuyoruz ortasını bir tatlı kaşığı yardımıyla yuvarlak olarak oyuyoruz.
Bir tavada bir çay bardağı sıvı yağ kızdırıp patatesleri arkalı önlü kızartıyoruz.
Tavuğu küçük küpler halinde doğruyoruz
3- 4 yemek kaşığı sıvı yağda soteliyoruz.
İçine yemeklik doğranmış soğanı havucu küçük küp olarak doğranmış havuçu ve biberleri ilave ederek hepsini soteliyoruz.
Daha sonra patateslerin orta kısımlarına tavuklu harcı iki yemek kaşığı kadar hepsine eşit paylaştırıyoruz.
1 yemek kaşığı salça ve 1. 5 su bardağı suyu çırpıp hepsinin üzerine gezdirerek ilave ediyoruz.
180 derece fırında yağlı kağıdla üzerini kapatıp pişmeye bırakıyoruz
Üzerine arzuya göre fırından almaya yakın bir su bardağı kadar rendelenmiş kaşar peynirini serpiştirip hafif eriyince fırından alıyoruz. Afiyetle. Not: patateslerin çıkan iç kısımlarını haşlayıp salata yapabiliriz püre olarak hazırlayabiliriz.

Özel Soslu Tavuk Kanat
1,5 kg tavuk kanat 
**Sosu için:
5 yemek kaşığı sıvı yağ 
2,5 yemek kaşığı domates sosu 
1 yemek kaşığı soya sosu 
1 yemek kaşığı bal (miktarı kendinize göre ayarlayabilirsiniz)
1 kaşığı tatlı kaşığı hardal 
2 çay kaşığı kırmızı toz biber 
1 çay kaşığı pul biber 
1/2 (yarım) çay kaşığı karabiber 
1 çay kaşığı sarımsak tozu (veya 2 diş rendelenmiş sarımsak)
1,5 tatlı kaşığı tuz 
Yapılışı:Bütün sos malzemeleri büyük bir kase içersinde karıştırılır.
Ellinizde hazır domates sosu yoksa onun yerine ketçap veya çok az sulandırılmış domates salçası ekleyebilirsiniz.
Ardından temizlenmiş tavuklar sos içersine alınır ve güzelce harmanlanır.
2-3 saat hatta zamanınız varsa 1 gece sos içersinde bekletin.
Ardından yağlı kağıt serilmiş fırın tepsisine dizin.
Önceden ısıtılmış 200 derece fırında (alt/üst ayarda) 40-45 dk pişirin. Afiyet olsun.

Fırında Patatesli Bezelyeli Tavuk
6 adet tavuk kalça 
1 orta boy soğan 
3 adet sivri biber 
4 adet patates 
1 su bardağı taze bezelye 
Çeri domates 
**Sosu için;
1 yemek kaşığı domates salçası 
3 yemek kaşığı sıvı yağ 
1,5 tatlı kaşığı tuz 
1 çay kaşığı pul biber 
1 çay kaşığı kekik 
1 su bardağı su 
Yapılışı:Bezelyeli tavuk tarifi için öncelikle soğanın kabuklarını soyalım ve yemeklik doğrayalım.
Biberlerimizi de 4 parçaya bölelim, patateslerimizi elma dilim olacak şekilde dilimleyelim.
Fırın kabımızın ortasına tavuklarımızı yan yana olacak şekilde dizelim.
Yan tarafındaki boşluklara patateslerimizi yerleştirelim.
Doğradığımız soğanlarımızı da patateslerin üzerine gelişigüzel dökelim.
Bezelyeyi de fırın kabımıza aldıktan sonra biber ve domatesleri de üzerine yerleştirelim.
Yemeğimizin sosu için uygun bir kasede salça, sıvı yağ, tuz, pul biber, kekik ve suyu alarak karıştıralım.
Hazırladığımız sosu yemeğimizin üzerine gezdirelim ve fırça ile tavukların her yerine gelecek şekilde sürelim.
Ardından yemeğimizin üzerini sar pişir ile kapatarak önceden ısıttığımız 200°C fırında yaklaşık 45 dakika pişmeye bırakalım.
Sürenin sonunda tavuklu bezelyemizin üzerindeki sar pişiri çıkartalım ve 10 dakika daha pişmesi için fırına verelim.
Fırında bezelyeli tavuklu yemeğimiz servise hazır. Afiyet olsun!

Fırında Kremalı Patatesli Tavuk Göğsü
5-6 tane patates (800 gram kadar)
Yarım tatlı kaşığı tuz 
4 yemek kaşığı zeytinyağı 
Yemeği için;
600 gram tavuk göğsü 
4 /5 yemek kaşığı zeytinyağı (veya sıvı yağ)
1 tane soğan 
2 tane yeşil biber 
1 tane kapya kırmızı biber 
1 tane domates 
1 çay bardağı bezelye 
1 yemek kaşığı domates salça 
Yarım çay bardağı su 
1 tane krema (200 ml)
1 tatlı kaşığı kekik 
1 çay kaşığı silme karabiber 
1 çay kaşığı kırmızı biber 
Yarım tatlı kaşığı tuz 
**Üzeri için;
Rendelenmiş kaşar peynir 
Yapılışı:Öncellikle etler ve doğranacak malzemeler doğranır. Patatesler ince halka halka kesilir.
Patateslere tuz ve yağ eklenerek karıştırılarak tepsiye dizilir ve fırında 20 dakika kadar pişirilir. Fazla kızarmayacak hafif yumuşaması yeterli).
Tavaya yağ ve doğranmış tavuk göğsü alınarak sotelenir üzerine soğan eklenerek iki üç dakika kavrulur salça eklenir, salçanın kokusu çıkana kadar karıştırılıp, üzerine biberler eklenerek biberler iki dakika kadar sotelenir.
Domates, baharatlar ve biraz su eklendikten sonra bir iki tık pişirilerek bezelye eklenir.
En son olarak krema eklenerek karıştırılır bir iki dakika ocakta tutulur ve ocağın altı kapatılır.
Fırından çıkan patateslerin üzerine hazırlanan yemek yayılır, üzerine kaşar peyniri serpilerek fırında kaşarlar eriyip, hafif üzeri kızarınca fırından çıkarılır.
Biraz dinlenen yemek dilemlere kesilerek servis edilir yanında pilav ile servis edilir.

Hasanpaşa Köfte
Köftesi için;
700 gram kıyma (kişi sayısına göre ayarlayın)
2 adet soğan (rendelenmiş)
1 diş sarımsak 
Tuz karabiber kimyon 
1 adet yumurta 
1 su bardağı galeta un (bayat ekmek kırıntısı da olur)
1 tutam maydanoz 
İç harcı için;
Haşlanmış bezelye ve havuç 
**Sosu için;
1 su bardağı su 
1,5 yemek kaşığı salça 
1 çay kaşığı tuz 
**Üzeri için;
4-5 adet büyük patates 
2 yemek kaşığı tereyağı
1 kase rendelenmiş kaşar peynir 
Yapılışı:Kıymayı yoğurma kabına alıyoruz, malzemeleri ekleyip güzelce yoğuruyoruz.
Avuç içi büyüklüğünde parçalar alıyoruz.
Elimizle içine çukur bir şekil verip tepsiye yerleştiriyoruz.
Garnitürü koyuyoruz.
Patatesleri haşlıyoruz, haşlanan patateslerin içine tereyağ ve kaşar peyniri ilave edip eziyoruz.
Püre haline getiriyoruz, krema sıkma torbasına geçirip köftelerin üzerine sıkıyoruz.
20 dk kadar 200 derece fırında pişiriyoruz.
**Sosu için su ve salçayı karıştırıp kaynatıyoruz, fırından köfteleri çıkarıp sosunu döküyoruz ( pürenin üzerine gelmesin) üzerine kaşar peyniri koyup tekrar fırına veriyoruz.
15-20 dk kadar ( kontrollü şekilde) pişirip fırından alıyoruz, afiyet olsun.

Tepsi Kebabı
700-800 gram orta yağlı dana kıyma (arzu eden yarı kuzu yarı dana kullanabilir)
1 adet kuru soğan 
3 adet yeşil biber 
2 diş sarımsak 
1 tutam maydanoz 
1 adet kapya biber 
1 çay kaşığı karabiber 
1 çay kaşığı kırmızı toz biber 
1 çay kaşığı kekik 
1 çay kaşığı tuz 
Tepsiye sürmek için;
1 tatlı kaşığı domates salça 
**Sosu için;
1 yemek kaşığı domates salça 
1 çay bardağı su 
2 yemek kaşığı sıvı yağ 
Yarım çay kaşığı tuz 
Üzerini süslemek için:
Domates 
Yeşil biber 
Yapılışı:Soğan, sarımsak, maydanoz ve biberleri rondodan ince olacak şekilde geçiriyoruz.
Bir kapta kıymayı ve ince çekilmiş sebzeleri tuz ve baharatları ekleyip yoğuruyoruz.
Tepsimize 1 tatlı kaşığı salçayı hertarafına sürüyoruz.
Kıymalı harcımızı hertarafına bastırarak yayıyoruz.
Bir cisimle pasta gibi şekil verelim.
Üzerine biber ve domates dilimleri ile süsleyelim.
Bir çay bardağı suya bir yemek kaşığı salçayı, tuz ve sıvı yağı koyarak karıştıralım ve tepsimizin üzerine gezdirelim.
200 derece önceden ısıtılmış fırında yaklaşık 35-40 dakika pişirelim.Deneyeceklere şimdiden afiyet olsun.

Karnabahar Shots
Yarım demet karnabahar 
1 şişe maden suyu 
1 su bardağı un 
Yarım su bardağı galeta un 
Tuz 
Karabiber 
Pul biber 
Acı sos 
Sıvı yağ 
Zeytinyağı 
Yapılışı:Karnabaharları yıkayıp küçük küçük ayıralım.
Bir kaba un, galeta unu, maden suyu ve baharatları ekleyip çırpalım.
Karnabaharları hazırladığımız harca batırıp yağlı kağıt serdiğimiz tepsiye dizelim.
Üzerine zeytinyağ gezdirelim.
200 derece fırında 15 dk pişirelim.
Acı sos ve sıvı yağını bir kapta karıştıralım.
Pişen karnabaharların üzerine sosu sürelim.5 dk daha pişirelim.
Yoğurtla servis edebilirsiniz. Afiyet olsun.

Belen Tava
500 gr kuşbaşı et 
2 adet soğan 
4 adet yeşil biber 
1 adet kırmızı biber 
4 adet domates 
4 diş sarımsak 
Tereyağı
**Sosu için ;
Yarım yemek kaşığı biber ve domates salça 
1 çay kaşığı pulbiber 
1 çay kaşığı karabiber 
1 çay kaşığı kekik 
Yapılışı:Bütün malzemeleri küçük küçük doğrayın.
Bir tepsiye alın.
Sosunu atın ve güzelce karıştırın.
Üzerine tereyağını küçük parçalar halinde her yerine koyun.
Üzerine yağlı fırın kağıdı kapatıp 200 derece fırında 1 saat pişirin.
Piştikten sonra kağıdı çıkarın 5 dakika da o şekil pişirin. Afiyet olsun.

Patatesli Sulu Köfte
3 adet orta boy patates 
3 yemek kaşığı sıvı yağ 
1 adet kuru soğan 
1,5 yemek kaşığı domates salça 
1 tatlı kaşığı biber salça (Tatlı biber kullandım)
1 çay kaşığı pulbiber 
Tuz 
Sıcak su 
Köftesi için ;
300 gram kıyma 
2 yemek kaşığı kısırlık bulgur 
2 diş rendelenmiş sarımsak 
1 çay kaşığı karabiber 
1 çay kaşığı pul biber 
1 çay kaşığı kırmızı toz biber 
Yeterince tuz 
Köfteleri bulamak için un 
Yapılışı:Köftesi için yoğurma kabına kıyma,kısırlık bulgur,rendelenmiş sarımsak,tuz,baharatlar alınarak iyice yoğrulur üzeri kapatılarak yarım 10-15 dk buzdolabında dinlendirilir.
Genişçe tepsi yada tabağın tabanına un serpelim.
Dinlendirdiğimiz köfte harcından minik parçalar kopartarak avucumuzun içinde yuvarlayarak misket büyüklüğünde köfteler hazırlayalım ve un serptiğimiz tabağın içine koyalım ve tabağı ileri geri.
Sallayarak köftelerin hertarafının unlanmasını sağlayalım bu sayede köfteler birbirine yapışmasını önlemiş oluruz.
Patatesleri küp şeklinde doğrayıp hazırlayalım.
Tencereye ilk olarak sıvı yağ koyalım ve yemeklik doğradığımız soğanı ilave ederek kavuralım ve salçaları ekleyip kavurmaya devam edelim.
Küp şeklinde doğradığımız patatesleri ekleyelim ve birkaç dakika kavuralım .
Patateslerin üzerini 2 parmak geçecek şekilde sıcak su ekleyelim karıştıralım.
Kapağını kapatarak 5 dakika pişirelim.
Kaynayan yemeğin içine köfteleri ilave ederek karıştıralım.
Tuz baharatları ekleyip karıştıralım ve kapağını kapatarak orta ateşte arada karıştırarak pişirelim. Eğer suyu pişme sırasında azalırsa biraz su ekleyebilirsiniz. Afiyet olsun.

Sultan Kebabı
3 adet yufka 
500 gram dana kuşbaşı 
1 adet soğan 
2 adet havuç 
2 adet patates 
1 kase bezelye 
1 yemek kaşığı salça 
Tuz 
Karabiber 
Kimyon 
Kekik 
Beşamel sos için;
1 yemek kaşığı tereyağı 
1 yemek kaşığı un 
1 su bardağı süt 
1 çay kaşığı karabiber 
**Üzeri için;
Kaşar peynir rendesi 
Yapılışı:Eti düdüklü tencerede haşlayın.
Ayrı bir tencerede yemeklik doğranmış soğanı yağda kavurun.
Ardından doğranmış havuçları ekleyip birkaç dakika kavurun, patatesleri ekleyip, birkaç dakika kavurmaya devam edin.
Salça ve baharatları ilave edin kavurun ve eti kevgir yardımıyla sudan alıp, sebzelerin üzerine ekleyin, bezelyeyi de ekleyip karıştırın.
Eti haşladığınız sudan 1 bardak yemeğe ilave edin ve pişirin. Patatesler yumuşayınca ocaktan alın.
Beşamel sosu için tavada tereyağını eritin unu ekleyip kavurun, süt, tuz ve karabiberi ilave edin krema kıvamına gelince ocaktan alın.
Yufkaları üst üste koyup 4’e bölün. Bölünmüş parçalardan iki adet alıp, bir kasede üst üste koyun ve iç harçtan doldurup kasenin dışına taşan yufkaları sıkıca üst üste koyup kapatın ters çevirip yağlanmış tepsiye alın.
Üzerine beşamel sosu sürüp kaşar peyniri serpin.
180 derece fırında üzeri kızarana kadar pişirin benimki biraz fazla pişti siz daha az pişirin ki kaşarlar yanmasın. Afiyet şifa olsun.

Kuru Patlıcan Dolması
35 adet kurutulmuş patlıcan 
İç harç için;
250 gr kıyma 
2 su bardağı 350 gr pirinç (20 dakika suda bekletilmiş olacak)
2 adet yemeklik doğranmış kuru soğan 
4 diş ezilmiş sarımsak 
2 dolu yemek kaşığı domates salça 
1 yemek kaşığı biber salça 
1 çay bardağı sıvı yağ 100ml
1/2 (yarım) çay bardağı 50 ml. zeytinyağı (yarım çay bardağı)
1 demet incecik doğranmış maydanoz 
2 tatlı kaşığı tuz 
2 tatlı kaşığı kurunane 
2 tatlı kaşığı karabiber 
1 tatlı kaşığı pul biber 
1 tatlı kaşığı tozbiber 
1 tatlı kaşığı sumak 
1/2 (yarım) tatlı kaşığı kimyon ( yarım tatlı kaşığı)
**Üzeri için;
3 yemek kaşığı sıvı yağ 
2 yemek kaşığı nar ekşisi 
4-4.5 su bardağı su 
Yapılışı:Öncelikle patlıcanları büyük bir tencereye alıp üzerini geçecek kadar su ilave edelim ve ocağa alalım .
Su kaynamaya başladıktan sonra yaklaşık 20 dakika kadar patlıcanları yumuşayıncaya kadar haşlayalım, çok aşırı da kaynatmayın çünkü pirinçlede pişeceği için patlıcanlar parçalanır .
Kaynattığımız patlıcanları 2-3 su musluk altında güzelce yıkayalım kara ve acı suyunu atması için yapıyoruz .
Daha sonra patlıcanları süzgece alıp kenara bırakalım ve iç harcımızın yapımına geçelim.
Bunun için uygun bir kaba tüm iç harç malzemelerini ekleyip güzelce karıştıralım.
Suyu süzülmüş soğumuş olan patlıcanların yarısına gelecek kadar iç harçtan dolduralım.
Patlıcanları doldurduktan sonra büyük bir tencereye ağız kısımları yukarı ve üst üste gelecek şekilde yan yana sıralayalım.
Tüm patlıcanları dizdikten sonra üzerine suyu yağ ve nar ekşisini ilave edelim.
Düz bir tabak ile patlıcanların üzerini kapatalım ve kapağı kapalı bir şekilde ocağa alalım.
Yemek kaynamaya başlayınca ya kadar yüksek ateşte kaynamaya başladıktan sonra ocağı kısalım ve pirinçler ve patlıcan yumuşayıncaya kadar güzelce pişirelim ,deneyeceklere kolay gelsin afiyet olsun.
Not :İç harç ve patlıcanlar tam geliyor ,suyunu tam çekiyor, kullandığım bardak ölçüleri Su bardağı 200ml. Çay bardağı 100ml.

Fırında Mantar Soslu Tavuk
3 adet tavuk göğsü 
300 gram mantar 
2 adet orta boy soğan 
2-3 diş sarımsak 
200 ml sıvı krema 
200 ml tavuk suyu 
1 yemek kaşığı nişasta 
1 avuç maydanoz 
1,5 yemek kaşığı un 
1 tatlı kaşığı tuz 
1 tatlı kaşığı toz biber 
1 çay kaşığı karabiber 
**Üzeri için ;
100 gram rende kaşar peynir 
Yapılışı:İlk olarak tavuklar ile başlıyoruz. Tavuk göğüslerini güzelce temizledikten sonra videodaki şekilde çizikler atıyoruz. Aman derin kesmeyelim ki ayrılmasın.
Tavukları temizleyip çizdikten sonra 1,5 yemek kaşığı kadar unu boca ediyoruz.
Unun tavukların her tarafına yayıldığından emin olalım.
Mantar sosun malzemelerini hazırlamaya başlayabiliriz.
Mantarı soyalım ve büyük diyebileceğimiz boyutlarda doğrayalım.
Soğanı orta büyüklükte, sarımsak ve maydanozu kıyalım.
Son olarak kaşar peynirimizi rendeliyoruz.
Geldik pişirme kısmına. Tavamızı güzelce yağlayalım ve tavuk göğüslerini mühürleyelim.
Dikkatınizi çekerim pişirmiyoruz, yüksek ateşte tavuğun dış kısmının kabuk tutmasını sağlıyoruz. Böylelikle tavuğumuz sulu sulu olacaktır. Bu işlem 4-5 dakika sürecektir.
Tavukları aldıktan sonra aynı tavada mantar sosumuzun yapımına başlıyoruz.
Sırasıyla soğan ve mantarı soteledikten sonra baharatlar ile tatlandırıyoruz.
Tavuk suyu, nişasta ve sıvı kremayı da ilave edip videodaki kıvama gelinceye kadar pişiriyoruz.
Mantar sosumuz hazır. Ocaktan aldıktan sonra kıydığımız maydanozları ilave edip renklendirelim.
Pişireceğimiz borcama tavukları yerleştirip üzerlerine mantar sosu iyice yaydıralım.
Her tarafa yayıldığından emin olalım ve bu şekilde önceden ısıtılmış 180 derece fırında 15 dakika pişirelim.
Geldik son kısma. Rendelediğimiz kaşar peynirlerini güzelce yaydırıp üzerleri kızarana kadar pişirelim. Afiyet olsun :)

Haşlamadan Lokum Gibi Fırın Karnabahar
1 orta boy karnabahar 
**Sosu için:
Yarım çay bardağı zeytinyağı 
Yarım çay bardağı sıvı yağ 
3 diş sarımsak 
1 tatlı kaşığı tuz 
1 tatlı kaşığı kekik 
1 tatlı kaşığı kırmızı toz biber 
1 tatlı kaşığı kimyon 
Yapılışı:Karnabahar yıkanır.
Tane tane çiçeklerinden ayırılır.
Çiçek kısımları enine olacak şekilde dilimlenir.
Yağlı kağıt serili fırın tepsisine sıralanır.
**Sosu için; yağlar, rendelenmiş sarımsak, baharatlar ve tuz karıştırılır.
Fırça yardımıyla karnabaharların her yerine gelecek şekilde sürülür.
Önceden ısıtılmış 175-180 derece fırında güzelce kızarana kadar pişirilir.
Servis esnasında süzme yoğurt kullanabilirsiniz çok yakışıyor.

Mükemmel Lezzet Soğan Dolması
10-11 adet irice boy büyük kuru soğan 
1 büyükçe su bardağı pirinç (350 ml)
200 gram dana kıyma 
1 yemek kaşığı gerçek nar ekşisi 
1 iri diş ezilmiş sarımsak 
1 adet orta boy minicik kıyılmış kuru soğan 
2 -3 tutam kıyılmış maydanoz 
1 doluca tatlı kaşığı kırmızı toz biber 
1 yemek kaşığı domates salça 
1 tatlı kaşığı tatlı biber salça 
1 dolu tatlı kaşığı kuru nane 
1 tatlı kaşığı acı pul biber 
1 tatlı kaşığı tuz 
1 çay kaşığı karabiber 
1 çay kaşığı kimyon 
1 çay kaşığı yeni bahar 
Yarım çay bardağından birazcık fazla zeytinyağı 
**Üzeri için;
50 gram tereyağı 
**Sosu için;
1 dolu yemek kaşığı domates salça  
450 ml kaynar su 
1 yemek kaşığı gerçek nar ekşisi 
1 çay kaşığı sumak 
Yarım tatlı kaşığından az fazla tuz 
Yarım çay kaşığı karabiber 
Yapılışı:Büyük bir süzgeç içerisinde, pirinci sıcak su ile iyice yıkayıp süzülmeye bırakalım.
Karıştırma kabı içerisine, kıyma, pirinç, minicik kıyılmış soğan, kıyılmış maydanoz, salçalar, tüm baharatlar ve orijinal nar ekşisini katıp güzelce yoğuralım.
Daha sonra; iri boy büyük soğanlarımızın iki baş kısımlarını düzce keserek çıkaralım ve kabuklarını soyalım.
Tüm soğanları bıçakla, orta kısma gelmeyecek şekilde kesik atalım.
Bolca kaynar su eklediğimiz geniş tencere içine soğanları atalım kapak örtüp 10-15 dk arası, soğanlar yumuşayıp katları ayrılana dek dikkat ederek haşlayalım.
Daha sonra soğanları bir tabağa süzerek çıkartalım.
Tek tek kırmadan katlarını ayırıp, yüzeydeki soğan zarlarını çekip çıkaralım.
İç harcımızdan doluca birer tatlı kaşığı soğan ucuna koyup, sıkıca bol bırakmadan kendi etrafında dolayarak elimizde saralım.
Tenceremiz yada tavamız tabanına, kalın ve büyük olanları dizmeyle başlayalım.
İki kat sıra ile üst üste, aralarda boşluk bırakmadan sıkıca tüm dolmaları tenceremize dizelim.
Daha sonra sosu için; salça ve kaynar suyu karıştıralım, nar ekşisini ve tüm malzemeyi ekleyip karıştıralım ve dolmaların üzerine gezdirerek dökelim (tabandaki ilk kat soğanların üzerleri sosla örtülmüş olmalı).
Daha sonra üzerlerine tereyağını parçalara kesip üzerlerine dağıtalım.
Bir adet geniş porselen tabağı dolma üzerine kapayıp tencere kapağınıda üzerine örtelim.
Yemek kaynamaya başlayınca ocağın altını kısık ateşten az yükseğe getirip (ayar 4 de pişirdim ben) 55 dk hiç ellemeden pişirelim.
Süre sonunda tabağı içinden çıkartalım ve dolmaları kontrol edelim. Lokum gibi pişen dolmamızı ocaktan indirelim. Kapağını geri örtüp 1 saat kendi halinde kenarda dinlenmeye bırakalım.
Ardına servise hazırdır. Üzerine sarımsaklı yoğurt gezdirebilirsiniz.

Bayat Pide Kebabı
Yarımdan biraz fazla bayat pide veya ekmek 
2 yemek kaşığı tereyağı 
1 domates 
Pul biber 
200 gram kıyma 
1 kırmızı biber 
2 yeşil biber 
Toz kırmızı biber 
Tuz 
Sarımsaklı yoğurt 
Yapılışı:Pideyi küp küp keselim.
Tereyağında pideleri kızartalım. Domates ekleyelim 2-3 dakika kavuralım. Pul biber ve tuz ekleyip ocaktan alalım.
Aynı tavada yarım kaşık tereyağında kıymayı kavuralım. Kırmızı biber ve yeşil biberi ekleyelim. 10 dakika kavuralım. Toz biber ve tuz ekleyelim.
Pidelerin üzerine kıymalı harçtan biraz dökelim. Yoğurdu gezdirelim. Son olarak kıymalı harçtan dökelim. Afiyet olsun.

Taco
3 parça tavuk göğsü 
1 baş kuru soğan 
2 adet kapya biberi 
4-5 adet sivri biber 
150 gram kaşar peynir 
100 gram tane mısır 
400 gram mantar 
1 çay bardağı sıvı yağ 
1 yemek kaşığı kekik 
1 tatlı kaşığı pulbiber 
1 çay kaşığı karabiber 
1 çay kaşığı kimyon 
1 yemek kaşığı tozbiber 
1 yemek kaşığı domates salça 
1 çay bardağı su 
1 paket hazır lavaş ekmeği 
Yapılışı:İlk önce tavuk göğsünü yıkayıp doğradıktan sonra uygun bir tencereye alalım. Suyunu çekene dek pişirelim
Daha sonra kuru soğanları yarım ay şeklinde doğrayıp içine ekleyelim.
Kapıya ve yeşil biberleri de doğrayıp içine ekleyelim.
Biraz soteledikten sonra salça ve baharatlarını ekleyelim.
Sonra biraz kavurduktan sonra üzerine bir çay bardağı su ekleyip tencerenin kapağını kapatıp kısık ateşte suyunu çekmesini bekleyelim.
Diğer yandan marketten aldığımız lavaş ekmekleri bir çay tabağı üzerine koyup etrafından keserek küçük yuvarlak ekmekler çıkaralım. Her bir lavaşdan üç adet minik ekmek çıkıyor.
Suyunu çeken harcımızdan birer yemek kaşığı ekmeğimizin içine koyup ağzını kapatacak yarım şeklinde fırın tepsisine yanlamasına dizelim.
Tepsi tamamen dolduktan sonra üzerine tane mısır ve kaşar peyniri serpelim.
Fırında yaklaşık 15- 20 dakika üzeri pembeleşinceyedek kızartalım.
Sonra servis edebiliriz yapacak olanlara afiyet olsun.

Lokum Gibi Yumuşacık Sebzeli Kağıt Kebabı
600 gram kuşbaşı dana eti 
2 adet orta boy havuç 
2 adet orta boy patates 
1 su bardağı bezelye 
4 yemek kaşığı domates sosu 
1 yemek kaşığı domates salçası 
Yarım çay bardağı sıvı yağ (60 ml)
20 adet arpacık soğan 
1 çay kaşığı karabiber 
1 tatlı kaşığı kekik 
1 tatlı kaşığı tuz 
1 su bardağı sıcak su (200 ml)
Yapılışı:Tencereye aldığımız sıvı yağ içerisinde arpacık soğanları çok az çevirelim.
Üzerine kuşbaşı etimizi ekleyelim ve pişirmeye devam edelim.
Etlerin rengi hafif dönmeye başladığında tenceremizin kapağını kapatalım ve pişmeye bırakalım.
Etlerimiz pişerken bizde kabuklarını soyduğumuz patatesleri küçük küpler halinde doğrayalım.
Havucu da küp küp olacak şekilde doğrayalım.
Etlerimiz suyunu çektikten sonra üzerine domates salçası ve domates sosunu ekleyerek 1-2 dakika kavuralım.
Ardından sıcak suyu ekleyelim. Tencerenin kapağını kapatalım ve orta ateşte 7-8 dakika pişmeye bırakalım.
Daha sonra patates, havuç ve bezelyeyi ekleyerek karıştıralım, sebzelerimiz diriliğini kaybedinceye kadar pişirelim.
Sebzelerimiz hafif yumuşadıktan sonra üzerlerine kekik, tuz ve karabiberi ekleyerek son kez karıştıralım ve ocağı kapatalım.
Sar pişir kağıdını ortadan iki keselim, yemeğimizi ortasına yerleştirerek kenarlarından katlayalım.
Tüm yemeğimizi bu şekilde hazırlayarak fırın tepsisine yerleştirelim.
Kağıt kebabımızı önceden ısıttığımız 190°C fırında yaklaşık 20-25 dakika pişmeye bırakalım.
Sürenin sonunda pişen, lokum gibi eti ile beğenileri kazanacak kağıt kebabımız servise hazır. Afiyet olsun!

Patatesin En Lezzetli Hali Patates Graten
4 adet patates 
5-6 yemek kaşığı zeytinyağı 
1 tatlı kaşığı tuz 
1 çay kaşığı kırmızı toz biber 
Yarım çay kaşığı karabiber 
1 çay kaşığı pul biber 
1 çay kaşığı kekik 
Yarım paket krema – 100 ml
1,5 su bardağı kadar rendelenmiş kaşar peynir 
Yapılışı:İlk olarak patateslerin kabuklarını soyup dilimleyelim. Ben tırtıklı dilimleyici kullandım, normal bıçakla da hazırlayabilirsiniz. Ne çok kalın ne de çok ince olsun.
Kaşar peyniri hariç bütün malzemeleri ekleyerek karıştıralım. İçini yağladığımız uygun bir fırın kabına patatesleri alalım.
Önceden ısıttığımız 200 derecelik fırında 30 dk kadar pişirelim. Sonra fırından çıkararak üzerine rendelediğimiz kaşar peyniri ekleyerek tekrar fırına verelim ve 15 dk kadar tekrar pişirelim. Bu sürenin sonunda nefis patates gratenimiz hazır. İlk sıcağı çıkınca servis edebilirsiniz.

Çıtır Patates Eşliğinde Ev Yapımı Ranch Sos
5 adet orta boy Patates 
2 diş rendelenmiş sarımsak 
3 yemek kaşığı zeytinyağı 
2 yemek kaşığı galeta un 
1 çay kaşığı karabiber 
1 tatlı kaşığı tuz 
1 çay kaşığı biberiye 
1 çay kaşığı kirimizi toz biber 
varsa 1 tatlı kaşığı soğan tozu/granül
Ranch sos;
6 yemek kaşığı mayonez 
3 yemek kaşığı yoğurt (koyu)
2 diş rendelenmiş sarımsak 
4 dal taze dereotu 
4 dal maydanoz 
4 adet fesleğen yaprağı 
1 tatlı kaşığı limon suyu 
1 çay kaşığı karabiber 
1 silme çay kaşığı tuz 
Yapılışı:Patateslerin kabuğu soyulur, elma dilim şeklinde kesilir.
Büyük bir kaba alınır üzerine bütün malzemeler eklenir ve güzelce harmanlanır.
Pişirme kağıdı serilmiş tepsiye patatesleri dizin. (Patatesleri mutlaka böyle pişirin yoksa eşit şekilde pişmez)
Önceden ısıtılmış 200 derce fırında 30-35 dakika pişirin. Afiyet olsun.
Ranch sos yapımı;
Dereotu, maydanoz ve fesleğen ince ince kıyılır.
Sarımsak rendelenir.
Uygun bir kaseye yoğurt, mayonez, tuz ve karabiber alınır. Güzelce karıştılır.
En son taze otları ve limon suyu ilave edilir ve karıştırılır. Taze yoksa kurusu da olur.

Kahvaltılık Krep
2 adet yumurta 
2 su bardağından biraz az un 
2 su bardağı süt (dilerseniz yarı yarıya süt ve su karışık kullanılabilir)
1 çay kaşığı tuz 
pişirmek için tereyağı veya sıvı yağ 
Yapılışı:Krep tarifi hazırlamak için un, süt ve suyu karıştırma kabına alarak hiç topak kalmayana kadar iyice çırpın.
Yumurtaları ekleyin biraz daha çırpın. Kek hamurundan daha akıcı bir kıvamda hamur edin.
Teflon tavaya 1 çay kaşığı kadar tereyağı veya sıvı yağ koyup fırça ile yayın.
Kızgın tavaya 1 kepçe krep hamuru dökün, sağa sola eğerek yayın.
Her iki tarafını çevirerek hafif kızarana kadar orta ateşte pişirin. Tüm harcınız bitene kadar bu işleme devam edin. Krep tarifimiz hazır, afiyet olsun.

Yumuşacık Mayalı Poğaça
**Hamuru İçin;
1 paket yaş maya 
4 yemek kaşığı şeker 
1 su bardağı ılık su 
1 su bardağı ılık süt 
1 su bardağı sıvı yağ 
1 adet yumurta 
1,5 tatlı kaşığı tuz 
7 su bardağı un 
**Üzeri için;
Yumurta sarısı 
Susam 
Yapılışı:Yoğurma kabına ılık su, ılık süt, yaş maya ve şekeri alıp çırpıcı ile karıştırarak mayanın erimesini sağlayalım. Mayanın daha iyi kabarması için, su ve süt karışınca, el yakmayacak düzeyde ılık olması gerekiyor.
Üzerini streç film ile örtelim ve 10 dakika bekletelim.
Ardından sıvı yağ, yumurta ve tuzuda ekleyerek karıştıralım.
Unu azar azar ekleyip yoğurmaya başlayalım. Önemli olan unu az miktarlarda ekleyerek, yavaş yavaş iyice yoğurmak.
Hamurumuzu unladığımız tezgahın üzerine alarak bir süre daha yoğuralım.
Yoğurduğumuz hamuru tekrar yoğurma kabına alarak üzerini streçleyelim ve 1 saat kadar dinlenmeye bırakalım.
Mayalanan hamurumuzun üzerini açıp bir kaç kez daha yoğurarak havasını çıkartalım.
Ardından yumurta büyüklüğünde parçalar koparıp, elimizde yuvarlayalım ve  yağlı kağıt serilmiş tepsiye dizelim.
Üzerine yumurta sarısı sürülüp, susam serptikten sonra 20 dakika kadar daha bekletelim.
Daha sonra 180 derece fırında pişmeye bırakalım. Pişme süresi fırına göre değişebilir ama 20-25 dakika kadar bir sürede pişecektir. Ben bu ölçülerle 16 adet poğaça elde ettim.
Puf puf kabaran, yumuşacık poğaçalarımız hazır. İster kahvaltılarda ekmek yerine yapabilirsiniz ya da çocuklar için arasına peynir, domates gibi kahvaltılıklar ekleyerek de, sandviç gibi servis edebilirsiniz.

Pişi
4,5 su bardağı un 
2 silme tatlı kaşığı tuz 
1 paket instant maya 
2 tatlı kaşığı şeker 
1 su bardağı ılık süt 
1,5 su bardağı ılık su 
**Kızartmak için;
Sıvı yağ 
Yapılışı:Yoğurma kabımıza unu alalım, üzerine tuzu ekleyerek karıştıralım.
Unumuzun ortasını havuz şeklinde açalım ve instant mayayı, şekeri, ılık sütü ve suyu ekleyerek orta kısımdan yoğurmaya başlayalım. Yavaş yavaş kenarlardaki unları da hamurumuza ilave edelim.
Hamurunuzu toparlarken zorlanırsanız ellerinizi ıslatarak toparlayabilirsiniz. Eğer hamur cıvık diye un ilavesi yaparsanız katı bir hamur elde ederseniz. Hamurunuz katı olursa da pişiniz yumuşak olmayacaktır.
Hamurumuzu yoğurduktan sonra, mayası geldiğinde taşmasını önlemek için üzerini streçleyelim ve temiz bir bez örterek 60 dakika kadar mayalanmaya bırakalım.
Mayası gelen hamurumuzu un serptiğimiz tezgahın üzerine alalım ve biraz daha yoğurarak havasını alalım.
Daha sonra hamurumuzu keserek bezeler oluşturalım. Ben daha küçük ve pofuduk pişiler elde etmek için bezelerimizi ufak tutalım. Ben bu ölçülerle toplamda 28 adet beze elde ettim.
Kestiğimmiz hamurlardan küçük küçük bezeler bezeler oluşturalım ve pişirme kağıdı serdiğimiz fırın tepsisine aralıklı olarak yerleştirelim.
Daha sonra elimizle üzerlerine bastıralım ve yayvanlaştıralım.
Sonrasında ucunu una batırdığımız oklava ile bezelerimizin ortalarına delik açalım. Bu delikler sayesinde hamurlarımızın içerisi daha güzel pişecektir.
Şekil verdiğimiz pişilerimizi kızdırdığımız yağa alalım ve çevirerek arkalı önlü kızarana kadar pişirelim. Burada ocağınızın çok harlı olmamasına dikkat etmelisiniz. Bu arada belirtmek istiyorum, benim tavam büyük olduğu için kenar kısımları daha az pişiriyordu, ben bu yüzden sık sık çevirerek pişmeyen taraflarınında pişmesini sağladım. Ama ocağınıza göre daha küçük bir tava kullanırsanız her tarafı eşit bir şekilde pişecektir.
Tüm hamurlarımız bitene kadar pişirdikten sonra pişilerimizi dilediğimiz gibi servis edelim. Afiyet olsun.

Kahvaltılık Kızarmış Ekmek
1 su bardağı ezilmiş rendelenmiş beyaz peynir 
1 su bardağı rende kaşar peynir 
1 adet yumurta 
1 adet küçük domates (kabuğu ve çekirdeği çıkartılmış küp doğranmış)
2 adet ince doğranmış sivri biber 
2-3 dal ince kıyılmış maydanoz 
5- 6 adet kare tost ekmeği (ince dilimlenmiş normal ekmekle de olur)
Oda ısısında yumuşamış tereyağı 
Yapılışı:Kaşar peynirini, beyaz peyniri ve yumurtayı rondoda çekin (eğer rondonuz yoksa ki olmayabilir sorun değil  peynirleri rendeleyin yumurtayı kırın hepsini güzelce  karıştırın harmanlayın..
Peynirli yumurtalı harcın içine doğranmış sivri  biber, kabuğu, çekirdekleri çıkmış doğranmış domates, kıyılmış maydanozları ekleyin..ve  güzelce harmanlayın.. Bu kıvamı resimlerden görebilirsiniz..
Bu harmanladığınız karışım çok cıvık olmamalı ekmeklerin üstünde duracak ekmeklerden akmayacak kıvamda, yoğunlukta olmalıdır..
Fırınınızı 180-200 derece de ısıtmaya başlayın…
Ekmeklerinizin üstüne güzelce  oda ısısında ki tereyağı sürün… Şimdi yağlanmış ekmeklerin üstüne de peynirli harçtan sürün ve içinde ekmekler olan tepsiyi  iyice  ısınmış fırına verin ekmeklerin üstleri güzelce  kızarana kadar  pişirin.
Ben bir süre bu şekilde pişirdin sonra ızgarayı yakıp öyle devam ettim… Izgara olmadan da pişer ama ekmekler ısınmış fırına atılacak  bunu unutmayın…ısınmamış fırında ekmeklerin üstündeki peynirler fırın ısınana kadar eriyip tepsiye akabilir. Bu nedenle ekmeklerin üzerine sürülecek  karışım çok cıvık olmamalı… Kıvamı  resimlerden görebilirsiniz…
Pişirme süresi yok.. Ekmeklerin üstleri kızardı mı tamamdır. Üstleri güzelce kızarmış, kendileri yumuşacık ekmeklerinizi sıcak sıcak tüketin.

Kapış Kapış Anında Biten Çubuk Pişi
1 çay bardağı süt 
1 adet yumurta 
1 tatlı kaşığı tuz 
1 su bardağı rendelenmiş kaşar peynir 
1 çay bardağı beyaz peynir 
8-10 dal maydanoz 
1 paket kabartma tozu 
2,5 su bardağı un 
**Kızartmak İçin;
1 çay bardağı sıvı yağ 
Yapılışı:Uygun bir yoğurma kabına süt, yumurta ve tuzu alarak karıştıralım.
Üzerine rendelenmiş kaşar peyniri, beyaz peynir, maydanoz, kabartma tozu ve unu ilave ederek karıştıralım.
Biraz karıştırdıktan sonra elimizle hamurumuzu yoğurmaya başlayalım, ele yapışmayan yumuşak kıvamlı bir hamur elde edelim.
Pişirme kağıdımızdan bir parça alarak tezgah üzerine serelim.
Ardından yoğurduğumuz hamurumuzu pişirme kağıdımızın ortasına alalım, elimizle biraz bastırdıktan sonra tekrar bir pişirme kağıdını üzerine kapatarak merdane yardımı ile hamurumuzu yarım santim kalınlığında açalım.
Daha sonra hamurumuzu pizza ruleti yardımı ile ince uzun şeritler halince dilimleyelim.
Sağ ve soldaki hamur parçalarımızı bir kenara ayıralım ve kalan şeritlerimizi birbirlerine eşit olacak şekilde 3 parçaya keselim.
Ayırdığımı hamur parçalarını da diğerleri ile aynı boyutta olacak şekilde keselim.
Tavamıza alıp kızdırdığımız yağımıza çubuk pişilerimizi alarak kontrollü bir şekilde kızartalım.
İki tarafı da güzelce kızaran pişilerimizi kağıt havlu serdiğimiz tabağımıza alarak servis edelim. Afiyet olsun.

Pratik Kahvaltı Böreği (Pizza Tadında)
1 adet yufka 
Yarım küçük sucuk 
1 domates 
1 biber 
1 su bardağı kaşar 
1 tutam maydanoz 
1 tutam kekik 
Pul biber tuz 
**Bulamak için:
1 yumurta 
Galeta un 
Sıvı yağ 
Yapılışı:Öncelikle tüm iç malzemeyi doğrayın, uygun bir karıştırma kabına alın.
Üzerine pul biber, tuz atın karıştırın.
Yufkayı tezgaha serin, 4 ‘e bölün (yapılış resmi aşağıda)👇👇👇👇Geniş olan uç kısımlarına harçtan koyun ve çok sıkmayarak dikdörtgen şekilde katlayın.
Önce çırpılmış yumurtaya sonra galeta ununa bulayın.
Ardından kızdırdığımız sıvı yağ da arkalı önlü kızartın.
Dilimleyerek sıcak sıcak servis edin. Mutlu kalın.

Fırında Makarna Beşamel Soslu
1 paket fırın makarna 
1 tatlı kaşığı tuz 
Su 
Beşamel sos için;
1 çay bardağı sıvı yağ (ya da 2 yemek kaşığı tereyağı)
2 yemek kaşığı un (tepeleme)
4 su bardağı süt (200 ml bardak ile)
Yarım silme yemek kaşığı tuz 
**Üzeri için;
Rendelenmiş kaşar peynir 
6-7 parça Tereyağı (yoksa margarin de olabilir)
Yapılışı:Öncelikle makarnamızı tuzlu suda haşlıyoruz.
O haşlanırken beşamel sosumuzu hazırlıyoruz. Tüm malzemeleri küçük bir tencerede muhallebi kıvamına gelip fokurdayana kadar karıştırarak pişiriyoruz.
Daha sonra makarnamızı süzüp borcama yerleştiriyoruz. (Ben oval borcam kullanıyorum tam geliyor)
Daha sonra beşamel sosumuzu üzerine gezdiriyoruz.
Kuru bir yer kalmamalı. Sonra üzerine rendelenmiş kaşar peynirimizi serpiyoruz.
En son tereyağından bıçak ucuyla kesip küçük parçalar halinde aralıklarla kenarlarına koyuyoruz.
Sonunda ortalarına da bir kaç parça koyuyoruz ve 180 derece ısıtılmış fırına sürüyoruz.
Yarım saat kadar pişiriyoruz. Size tavsiyem fırında piştikten sonra 15 dakika kadar içini çekmesi için bekletmeniz. Afiyet olsun.

Lazanya
12 yaprak lazanya 
**İç harcı için;
400 gr kıyma 
3 yemek kaşığı sıvı yağ 
2 adet kuru soğan 
2 adet domates 
2 yemek kaşığı domates salça 
2 diş sarımsak 
1 tatlı kaşığı tuz 
1,5 su bardağı sıcak su (300 ml)
**Beşamel sosu için;
2 yemek kaşığı tereyağı 
3 su bardağı süt (600 ml)
Yarım su bardağı un 
1 çay kaşığı tuz 
Yarım çay kaşığı karabiber 
**Üzeri için;
1 su bardağı kaşar peynir rendesi
Yapılışı:İç harcı için geniş bir tavaya sıvı yağı alalım. Küçük küçük doğradığımız soğanları ilave edelim, biraz kavurduktan sonra üzerine kıymayı ilave ederek kavurmaya devam edelim.
Kıymalar yeterince kavrulunca doğradığımız sarımsakları ve kabuğunu soyup doğradığımız domatesleri de ilave edelim ve orta ateşte 5 dakika kadar daha soteleyelim.
Üzerine salçayı ve tuzu ekleyerek kavuralım.
Ardından suyunu ekleyelim ve iç harcımız suyunu çekene kadar kısık ateşte pişmeye bırakalım.
 Beşamel sosu için tereyağı ve unu küçük bir tencereye alalım ve orta ateşte kavurun.
Üzerine sütü azar azar ekleyelim ve topaklanmaması için sürekli çırparak karıştıralım.
Kaynamaya başlayınca tuz ve karabiberi ekleyelim. Muhallebi kıvamına gelince ocaktan alalım.
Kıymalı sos ve beşamel sos hazırlandıktan sonra ısıya dayanıklı bir fırın kabına önce biraz iç harçtan yayalım.
Üzerine çok az beşamel sostan gezdirdikten sonra lazanyaları dizelim.
Lazanyaların üzerine biraz kıymalı iç harç ve ardından beşamel sos dökerek güzelce yayalım.
Üzerine tekrar lazanya yapraklarından yerleştirelim ve tekrar iç hraç ve beşamel sostan gezdirelim. Bu işlemi malzemeleriniz bitene kadar devam ettirelim.
En üstteki lazanyalara tekrar iç harç ve beşamel sos dökelim ve kaşar peyniri rendesi serpelim.
Lazanyalarımızı önceden ısıtılmış 190 derece fırında yaklaşık 20-25 dakika pişirelim.
Üzeri tamamen kızarınca fırından alalım ve 15 dakika kadar dinlendirelim.
Ardından lazanyamızı dilimleyerek servis edelim. Afiyet olsun.
Not: Yapmadan önce paketin üzerini okumanızı tavsiye ederim, çünkü bazı lazanyaların haşlanması gerekebilir, eğer haşlanması gerekiyorsa orada belirtilecektir.

Kekiklim Menüsü – Tavuk Dünyası Lezzetinde
2 adet tavuk göğsü 
1 kutudan yarım çay bardağı eksik sıvı krema 
Tuz 
**Marine için;
1 tatlı kaşığı kekik 
3 yemek kaşığı zeytinyağı 
1 çay kaşığı pul biber 
1 adet küçük soğan 
**Erişte için;
Su 
1 çay kaşığı tuz 
Az miktarda zeytinyağı 
Yarım paket erişte 
2 yemek kaşığı zeytinyağı 
Yarım çay bardağı krema 
1 çay kaşığı tavuk baharatı 
1 yemek kaşığı parmesan peyniri (tercihe bağlı)
Yapılışı:Tavuk göğsünü küp küp doğrayalım ve çift kilitli poşetimizin içerisine koyalım.
Marine işlemi için üzerine kekik, zeytinyağı, pul biber ve rendelediğimiz soğanı ekleyelim.
Poşetimizin kilidini kapatalım ve tüm malzemelerin birbirine karışmasını sağlayalım.
Tavukların güzelce marine olması için poşeti buzdolabına kaldıralım ve en az 2 saat dinlenmeye bırakalım. Çok vakti olmayanlar tavukları bekletmeden direkt pişirebilirler ancak dinlendirdiğiniz de çok daha lezzetli olacaktır.
Erişteler için tencerede bol miktarda suyu kaynatalım, üzerine az miktarda zeytinyağı ve tuz ekleyelim.
Erişteleri de suya aktaralım ve ara sıra karıştırarak pişmeye bırakalım.
Pişen erişteleri ocaktan alalım ve suyunu süzelim.
Uygun bir tavaya 2 yemek kaşığı zeytinyağı ve sıvı kremayı alalım ve ısıtalım.
Biraz ısınan kremamızın üzerine tavuk baharatını ilave edelim ve karıştıralım.
Erişteleri de sosa ekleyelim ve güzelce karışmasını sağlayalım.
Son olarak eriştelerimizin üzerine tercihe bağlı olarak parmesan peyniri ekleyelim, karıştıralım.
Başka bir tavayı ocağa alarak ısıtalım ve dinlendirdiğimiz tavukları ilave edelim.
Tavukları birbirine yapışmayacak şekilde hem ters hem de düz çevirerek mühürleyelim.
Her tarafı güzelce mühürlenen tavukları karıştıralım ve 6-7 dakika daha pişirelim.
Kalan kremayı da ilave edelim ve tavuklarla kremanın karışmasını sağlayalım.
Son olarak tuzunu da ayarlayalım ve tavukların kremayı çekmesi için bir kaç dakika daha pişmeye bırakalım.
Servis tabağına dilediğiniz yeşillikleri, erişteyi ve tavukları da alarak servis edelim. Afiyet olsun.

Fırın Makarna
1 paket fırın makarna 
1 tatlı kaşığı tuz 
Su 
**Beşamel sosu için;
4 su bardağı süt (800 ml)
2 yemek kaşığı un 
2 yemek kaşığı tereyağı 
Yarım çay kaşığı tuz 
**Üzeri için;
1 kase rendelenmiş kaşar peynir 
6-7 parça Tereyağı veya margarin 
Yapılışı:Öncelikle kaynayan suya tuz ve  makarnayı ekleyerek makarnaları haşlanmaya bırakalım.
Makarnalarımız haşlanırken beşamel sos için uygun bir tencerede tereyağını eritelim.
Eriyen tereyağının üzerine unu ilave ederek unun kokusu çıkıncaya kadar kavuralım.
Ardından  sütü yavaş ve kontrollü bir şekilde ilave edelim. Sütü eklerken bir yandan da topaklanmaması için çırpmaya devam edelim.
Son olarak tuz ilave ettiğimiz beşamel sosu kaynayıp koyulaşıncaya kadar pişirelim.
Koyulaşan ve kıvam alan beşamel sosu ocaktan alalım.
Makarnaları da ocaktan alarak suyunu süzelim. Makarnayı arkasındaki süreye göre haşlayabilirsiniz. Benim kullandığım makarna için 7 dakika yeterli geldi.
Makarnaları derin bir kaseye alalım ve çatalla şöyle bir karıştıralım.
Beşamel sosu da üzerine aktardıktan sonra sosun makarnaya iyice bulanması için çatal yardımıyla tekrar harmanlayalım.
Daha sonra beşamel soslu makarnayı geniş bir fırın kabına aktaralım.
Üzerine bir kase rendelenmiş kaşar peynirini serptikten sonra 6-7 parça tereyağı veya margarini aralıklı olacak şekilde üzerine yerleştirelim.
Önceden ısıtılmış 180 derece fırında alt üst sonsuz ayarda yaklaşık 30 dakika pişirelim.
Üzeri nar gibi kızaran fırında makarnamız artık hazır. İlk sıcaklığı çıktıktan sonra makarnayı dilimleyerek servis edebilirsiniz.

Tavuklu Makarna Salatası
1 paket boncuk makarna 
Yarım kg kemiksiz tavuk göğüsü 
1,5 su bardağı mısır 
1,5 su bardağı garnitür 
10-15 adet kornişon turşu 
6-7 yemek kaşığı mayonez 
6-7 yemek kaşığı yoğurt 
Tuz 
Su 
Sıvı yağ 
**Üzeri için:
Pul biber veya dereotu konulabilir.
Yapılışı:Makarnayı (suyuna sıvı yağ damlatın) ve tavuğu ayrı yerlerde haşlayın,haşlama suyuna tuz eklemeyi unutmayın.
Haşlanan makarnayı süzün ayrı bir kaba alın.
Turşuları küçük küçük dilimleyin mısırı, garnitürü, mayonezi ve yoğurdu makarnanın üzerine koyun haşlanan tavuğu da didikleyip makarnaya ekleyin ve harmanlayın.
Servis için kaselere alın üzerini istediğiniz baharat veya taze yeşillikle süsleyebilirsiniz . Afiyet olsun :)

Kendi Sosunda Pişen Kremalı Domatesli Makarna
250 gram makarna 
2 domates 
Yarım yemek kaşığı domates salça 
1 yemek kaşığı tatlı biber salça 
1 yemek kaşığı zeytinyağı 
100 ml sıvı krema 
1 tatlı kaşığı tereyağı 
1 tatlı kaşığı tuz 
1 çay kaşığı karabiber ve pulbiber 
1 diş sarımsak 
2.5 su bardağı su (200 ml bardak ölçüsü ile)
İsteğe göre kurumuş maydanoz 
Yapılışı:Zeytinyağı, rondodan geçirdiğimiz domatesleri ve salçaları tavamıza alıp 2-3 dakika kavuralım.
Kremayı ekleyip karıştıralım.
Makarnayı ve tereyağını da ekleyip karıştıralım ve suyumuzu ekleyelim.
Suyumuz kaynadıktan sonra sarımsak ve baharatları ekleyelim, karıştıralım.
Ocağımızı orta ateşe alıp kapağı kapalı bir şekilde suyu çekene kadar pişirelim.
İsterseniz piştikten sonra taze veya kuru maydanoz ekleyip karıştırabilirsiniz. Afiyet olsun.

Kıymalı Makarna
Yarım paket makarna (ben genelde mini burgu, mini boru gibi küçük olanları severim)
200 g kıyma 
1 su bardağı domates rendesi 
1 yemek kaşığı domates salça 
1 tatlı kaşığı biber salça 
3 diş sarımsak 
3 yemek kaşığı sıvı yağ 
Pul biber 
Karabiber 
Tuz 
Yapılışı:Öncelikle makarnayı her zaman olduğu gibi kaynar suda haşlamaya bırakın.
Derin bir teflon tencerede sıvı yağda kıymayı kavurun. Sarımsakları bir kaç parçaya bölerek onları da ilave edin.
Kavrulunca domates rendesi ve salçaları ekleyin.
Tuzunu ve baharatını da ayarlayın.
Bu arada kaynamış olan makarnanın suyundan da 1 kepçe kadar alarak hazırlamakta olduğunuz sosa ilave ederek sosunuzun kıvamını ayarlayın ve ocağı kapatın.
Makarnalar piştiğinde fazla suyunu süzerek onları da kıymalı sosa ilave edin ve karıştırın. Kıymalı makarnamız servise hazır, afiyet olsun :)

Ikbebet
**Dışı için:
1 su bardağı köftelik bulgur 
1 su bardağı irmik 
1 tatlı kaşığı tuz 
1 tatlı kaşığı kişniş 
Soğuk su 
**İç harcı için:
500 gr kıyma 
1 adet soğan 
2 yemek kaşığı sıvıyağ 
Tuz 
Karabiber 
Yeni bahar 
Yapılışı:İrmik ve bulguru yoğurma kabına alarak üzerine sıcak su ekleyin ve kapağını kapatarak yumuşamalarını bekleyin. 
Bu sırada harç yapımı için tavaya yağ ekleyin ve kıymayı ekleyerek kavurmaya başlayın. Kavrulan kıymaya soğan ilave edin ve kavurmaya devam edin. 
Baharatları ekleyerek kenarda soğumaya bırakın. 
Yumuşayan bulgurları baharatlarını ekleyerek yoğurmak için düz bir tepsiye alarak yoğurmaya başlayın, kıvam alması için arada soğuk su ekleyebilirsiniz. 
Macun kıvamına geldiğinde hazır demektir.  
Hamurdan ceviz büyüklüğünde parçalar koparın ve ellerinizi hafif ıslatarak içerisini açın, iç kısmına harç koyarak kapatın. 
Tuzlu su haşlayın ve suya bir kaçlı gruplar halinde atarak haşlayın. 
Sıcak olarak servis edin. Afiyet olsun.

Nar Ekşili Zeytinyağlı Pırasa
1 kg pırasa 
1 su bardağı kuru domates püresi (Yoksa normal püre)
4-5 yemek kaşığı nar ekşisi 
2-3 diş sarımsak 
1 su bardağı portakal suyu 
1 çay bardağı zeytinyağı 
1 demet maydanoz (İnce kıyılmış)
1 adet limonun rendelenmiş kabuğu 
1/2 limon suyu
Tuz 
Yapılışı:Pırasaları yıkayıp uzun uzun dilimleyin. Yayvan bir tencerenin dibine bir miktar zeytinyağı ve 2 yemek kaşığı nar ekşisi gezdirin.
Domates püresinin yarısını ilave edin. Maydanozun yarısını serpin, sarımsakları bütün olarak ezip tencereye ekleyin ve yarım çay kaşığı tuz serpiştirin.
Dilimlenmiş pırasaları, aralarında boşluk kalmayacak şekilde tencereye dizin.
Üzerine yarım çay kaşığı daha tuz serpin ve limon kabuğu rendesini serpin. Kalan maydanozları ve kuru domates püresini yayın.
Üzerine nar ekşisi  ve limon suyu gezdirin.
En son zeytinyağını ve portakal suyunu ilave edip orta ateşte, kaynamaya başladıktan sonra kısık ateşte kapağı kapalı bir şekilde iken pırasalar yumuşayana kadar yaklaşık 1 saat pişirin. Kapağını açmadan soğutun ve servis edin.

İstavrit Buğulama
800 gr istavrit (8temizlenmiş)
1 adet havuç 
1 adet patates 
4 diş sarımsak 
3 yemek kaşığı zeytinyağı 
1 adet domates 
1 adet soğan 
1 su bardağı su 
Yapılışı:Havuç, patates, soğan ve domates halka halka dilimlenir. 
Dilimlenen sebzeler tencereye dizilir.
Sarımsak, balık, zeytinyağı ve su ilave edilerek kapağı kapatılır. Kısık ateşte pişmeye bırakılır. Afiyet olsun. 

Ebegümeci Yemeği
500 gr ebegümeci 
1 diş sarımsak 
1 adet soğan 
2 yemek kaşığı bulgur 
1 adet domates 
1 tatlı kaşığı domates salçası  
3 yemek kaşığı zeytinyağı 
1 çay kaşığı tuz 
Yapılışı:Zeytinyağı tencereye alınır.
Ebegümeci sapları ve yaprakları ile birlikte doğranır. 
Yemeklik doğranan soğan ve ezilmiş sarımsak tencerede kavrulur. 
Soğanların rengi değişmeye başladığında salça eklenerek kokusu çıkana kadar kavrulur. 
Ebegümeci, doğranan domates ve bulgur eklenerek bütün malzemeler harmanlanır. 
Tuz ve isteğe göre baharatlar eklendikten sonra su eklenerek pişmeye bırakılır. Afiyet olsun.

Tavuklu Ve Arpacık Soğanlı Brüksel Lahanası
500 g Brüksel lahanası 
250 g arpacık soğan 
1 adet tavuk göğüs eti (İri kuşbaşı doğranmış)
1 baş sarımsak 
1 tatlı kaşığı tuz (Tepeleme)
1 tatlı kaşığı kırmızı pul biber (Tepeleme)
1 tatlı kaşığı kuru kekik 
1 tepeleme çay kaşığı kimyon (Tepeleme)
5 yemek kaşığı domates sosu veya 1 tatlı kaşığı biber salça (Tepeleme)
1 tatlı kaşığı domates salça (Tepeleme)
1/2 çay bardağı zeytinyağı 
2 su bardağı su (Ilık)
Yapılışı:Tavuk göğüs etini yıkayıp süzün ve bir kenarda bekletin. Brüksel lahanalarının en üst kabuklarını soyarak yıkayın.
Arpacık soğanları ve sarımsak dişlerini de soyup temizledikten sonra yıkayın.
Tüm sebzeleri ve tavuk etini derin bir karıştırma kabına alın. Tuz ve baharatları da ilave edip harmanlayın.
Ardından domates sosunu (veya biber salçasını), domates salçasını ve zeytinyağını ekleyerek iyice karıştırın.
Daha sonra fırın kabına veya güveç tencereye aktarın. Üzerine suyu gezdirin ve önceden ısıtılmış 220 derecedeki fırında suyunu çekip, tavuk ve sebzeler iyice yumuşayana kadar pişirin.
Fırından alarak 5 dakika dinlendirin ve sıcak servis edin.

Akhisar Köfte
700 gr kuzu kıyma (kaburga eti kıyması)
1 adet soğan 
300 gr iç yağ 
1 çay kaşığı tuz 
Karabiber 
Pide 
Tereyağı 
Yapılışı:Öncelikle soğanı rendeleyin ve suyunu sıkın. 
Kıyma, soğan, tuz ve karabiberi bir kaba alarak yoğurun. 
Kıvamını bağlamak için, bayat ekmek kırıntısı kullanabilirsiniz. 
Hazırladığınız köfte harcının üzerini kapatın ve bir gece buzdolabında dinlendirin. 
Ertesi gün köftelere parmak şekli verin. Uzun ve ince köfteler elde edin.
Hazırladığınız köfteleri kömür ateşinde veya tavada az yağda önlü arkalı kızartın. 
Pideleri tavada kıtırlaşana kadar kızartın. Servis tabağına önce pideyi alın. 
Pidelerin üzerine pişen köfteleri yerleştirin. Sos tavasında tereyağını eritin. 
Köftelerin üzerinde tereyağını gezdirin ve servis edin. Afiyet olsun.

Kırmızı Elmalı Köri
1 kg tavuk göğsü 
2 su bardağı süt 
3 yemek kaşığı köri 
2 adet elma 
2 adet soğan 
4 yemek kaşığı zeytinyağı 
3 adet kapya biber 
Tuz 
Karabiber 
Taze soğan 
Yapılışı:Öncelikle soğanları küp küp doğrayın ve zeytinyağı ile birlikte tavaya alıp kavurun.
Daha sonra kapya biberi doğrayın soğanların üzerine ekleyin ve birkaç dakika daha kavurun.
Bu esnada tavukları kuşbaşı şeklinde veya ince dilimler halinde doğrayın ve tavaya ilave edin. 
Tavuklar suyunu salıp pişince, küp küp doğranmış elmaları da üzerine ekleyin ve karıştırın.
Köriyi ilave edin. Daha sonra tuz ve karabiberi ekleyip 2 bardak sütü yavaş yavaş ekleyin.
Sütü ekledikten sonra karıştırmaya devam ederek yaklaşık 20 dakikada daha pişirin.
Kırmızı elmalı köriyi servis tabağına alın. Üzerine doğranmış taze soğan ekleyerek servis edin. Afiyet olsun.

Erik Dolması
6 adet erik 
1 su bardağı pirinç 
Yarım demet maydanoz 
4-5 dal yeşil soğan 
Yarım demet dereotu 
2-3 dal yeşil nane 
Yarım çay kaşığı zeytinyağı 
1 tatlı kaşığı tarçın 
1 yemek kaşığı kuş üzümü 
1 çay kaşığı tuz 
**Üzeri için:
2 yemek kaşığı susam 
2 yemek kaşığı zeytinyağı 
Yapılışı:Derince bir tencereye zeytinyağını alıp kızdırın, ardından ince kıyım doğradığınız soğan, dereotu ve maydanozu ekleyip hafif  kavurun. 
Daha sonra suda beklettiğiniz kuş üzümleri, pirinç, tuz ve tarçını ekleyip biraz daha kavurduktan sonra 2.5 su bardağı kadar su ekleyip orta ateşte pirinçler yumuşayana kadar pişirin. 
Ocaktan alıp hafif dinlendirin. Güzelce yıkadığınız eriklerin baş kısımlarını kesin. Bir kaşık yardımı ile orta kısmını alın ve elinizle suyunu sıkıp bir kaseye aktarın. 
Pişireceğiniz fırın kabana erikleri yerleştirin, ardından alabildiği kadar iç harçtan içlerini doldurup üzerine kapaklarını yerleştirin. 
Eriklerin iç kısmından çıkan suyu da etrafına döktükten sonara daha önceden ısıtılmış 180 derecelik fırında 20 dakika kadar pişirin. 
Tavaya susamları alarak kavurun, pişen eriklerin alt kısımlarını sosuna bulayarak üzerine hafif zeytinyağı gezdirerek servis edin. Afiyet olsun.

Humuslu Kokoreç
1 su bardağı nohut 
1 çay bardağı tahin 
2 diş sarımsak 
1 adet limon 
1 çay kaşığı kimyon 
1 çay kaşığı tuz 
½ çay kaşığı karabiber 
2 yemek kaşığı zeytinyağı 
5 adet çeri domates 
1 dilim kokoreç 
1 tutam maydanoz 
½ adet kırmızı soğan 
1 tatlı kaşığı kırmızı toz biber 
Yapılışı:Haşlanmış nohut, kimyon, limon suyu, zeytinyağı, tuz, karabiber, tahin blender ile püre haline getirilir. 
Humus çukur bir servis tabağına koyulup ortasında bir çukur oluşturulur. Domatesler bir tavada toz biber ile sotelenir. 
Oluşturulan çukura koyulur. Üzerine bir dilim kokoreç koyulur. Kırmızı soğan ve doğranmış maydanoz eklenir.

Airfryer'da Çıtır Nohut
2 su bardağı haşlanmış nohut 
3-4 yemek kaşığı sıvı yağ 
Kekik 
Kırmızı pul biber 
Paprika 
Sarımsak tozu 
Maydanoz kurusu 
Yapılışı:Öncelikle nohutları haşlayın ve bir kaseye alın. Üzerine tuz serpiştirin.
Daha sonra pul biber, paprika, sarımsak tozu, karabiber gibi baharatları ekleyin.
Nohutların üzerinde zeytinyağı gezdirin ve kaşık yardımıyla güzelce karıştırın.
Hazırladığınız nohutları airfryer haznesine boşaltın. 180 derecede yaklaşık 20 dakika pişirin.
10. dakikada hazneyi yerinden çıkartıp birkaç kez sallayın.
Pişirdiğiniz nohutları servis kasesine alın. Afiyet olsun.

Mercimekli Kolakas
2 adet kolakas 
4-5 dal kereviz sapı 
2 adet havuç 
1 çay bardağı yeşil mercimek 
2 adet sarımsak 
1 çay kaşığı kişniş 
Yarım limon suyu 
2 yemek kaşığı sıvı yağ 
2 yemek kaşığı zeytinyağı 
1 çay kaşığı tuz 
Yapılışı:Mercimekleri derince bir tencereye alarak üzerini geçecek kadar su ekleyip haşlayın. Daha sonra suyunu süzüp kenara alın. 
Tencereye sıvı yağı alıp kızdırın, ezdiğiniz sarımsakları çok hafif kavurduktan sonra yarım ay şeklinde doğradığınız kolakas, havuç ve kereviz saplarını ekleyip biraz daha kavurun. 
Kişniş, limon suyu, tuz ve mercimekleri ekleyip üzerini geçecek kadar su ekleyin. 
Tencerenin kapağını kapatarak kısık ateşte sebzeler yumuşayana kadar pişirin. Ocaktan alacağınız zaman üzerine zeytinyağı gezdirip servis edin. Afiyet olsun.

Hamsi Böreği
1,5 kg temizlenmiş hamsi (kılçığı çıkarılmış)
1 çay bardağı sıvı yağ 
3 su bardağı pirinç 
Kırmızı biber 
2 adet soğan 
Kuş üzümü 
Karabiber 
Nane 
Mısır unu 
1 tatlı kaşığı tuz 
2 tatlı kaşığı şeker 
Yapılışı:Soğanları ince ince doğrayın ve yağ eklenmiş tavada kavurun.
Üzerine 3 bardak sudan geçirilmiş pirinç, kuş üzümü, nane, şeker, tuz, kırmızı biber ve karabiberi ekleyerek kavurun. 
Ardından 3 su bardağı suyu ekleyerek klasik pilav gibi kısık ateşte pişirin. 
Ayrı bir tavaya yağ koyun ve hamsileri mısır ununa bulayarak tavanın alt kısmını kaplayacak şekilde dizin. 
Aynı işlemi tavanın kenarlarına da uygulayın. Demlenen pilavı hamsilerin üzerine koyup yayın.
Tavanın kenarındaki hamsileri pilavın üzerine kapatın. 
En üst kısımda kalan boşluklara, mısır ununa bulanmış hamsileri dizin. Kısık ateşte hamsileri pişirmeye başlayın.
Alt tarafı tamamen pişince, dikkatli bir şekilde hamsi böreğini ters yüz edin ve üst kısmını kızartın. 
Hazırladığınız böreği servis tabağına alın. Üzerine limon dilimleri ve maydanoz ekleyerek servis edin. Afiyet olsun.

Hamsi Kağıt Kebabı
1 kg hamsi 
Yarım demet maydanoz 
1 yemek kaşığı zeytinyağı 
4 adet domates 
2 adet limon 
4-5 adet defne yaprağı 
Galeta unu 
Tuz 
Karabiber 
Yapılışı:Bir güveç kabına yağlı kağıdı serin. 
Hamsilerin kılçıklarını ayıklayın ve içini güzelce temizleyin. 
En alt halka şeklinde dilimlenmiş domatesleri dizin ve üzerine galeta ununa bulanmış hamsileri yerleştirin. 
Hamsilerin üzerinde önce zeytinyağını gezdirin. Ardından halka şeklinde dilimlenmiş limonları ilave edin.
Tuz ve karabiber serpiştirdikten sonra, en üst kısma defne yapraklarını koyun.
Yağlı kağıdı hamsilerin üzerini kapatacak şekilde örtün. Önceden ısıtılmış 180 dereceli fırında 20-25 dakika pişirin.
Hamsileri, ince kıyılmış maydanoz ve limon dilimleri eşliğinde servis edin. Afiyet olsun.

Lüle Kebabı
1 kg dana kıyma 
300 gr tavuk göğsü 
300 gr kuyruk yağı 
4 adet soğan 
1 çay kaşığı sumak 
1 çay kaşığı karabiber 
1 çay kaşığı safran 
1 çay kaşığı tuz 
Yapılışı:Kuyruk yağı, tavuk göğsü ve soğanı kıyma makinesinden geçirin. Eğer kıyma makinesi yoksa, zırhla çekerek kıyma kıvamına getirebilirsiniz.
Karışımı dana kıymaya ekleyin ve baharatları ilave ederek yoğurun.
Üzerini kapatarak buzdolabında yarım saat dinlendirin.
Bir kasede tuzlu su hazırlayın. Elinizi tuzlu suya batırın ve köfteleri demir şişlere geçirerek şekil verin.
Köfteleri ızgarada veya fırında iki tarafı pişene kadar kızartın. Afiyet olsun.

Tahinli Ve Tavuklu Kuru Fasulye
1,5 su bardağı kuru fasulye (Bir gece suda bekledikten sonra haşlanmış)
150 g tavuk göğüs eti (Kuşbaşı doğranmış)
4 yemek kaşığı tahin 
1 adet soğan (Küçük doğranmış)
4 diş sarımsak 
2 yemek kaşığı zeytinyağı 
1/2 yemek kaşığı un 
2 adet domates (Mutfak robotundan geçirilmiş)
1 tatlı kaşığı salça 
1/2 çay kaşığı kimyon 
1/2 çay kaşığı zerdeçal 
2-3 dilim pastırma 
Tuz 
Karabiber 
Kırmızı biber (İsteğe bağlı)
Yapılışı:Bir kap içinde tavuk etini sarımsak, karabiber, zerdeçal, un ve tahinle iyice karıştırın. Marine olması için buzdolabında 20 dakika bekletin.
Paslanmaz çelik tencerenin altını açın 1 - 2 saniye tabanının ısınmasını bekleyin. Yağ ya da su koymadan soğanı atın ve “cız” sesini duyun. İlk 1 - 2 saniye karıştırmayın. Altını kısın ve karıştırın. 
İlk etapta soğan kızgın tencere tabanından dolayı suyunu verecek, siz altını kıstığınız zamanda kendi buharında sanki fırınlanmış soğan gibi çelik tencerenin tabanına yapışmadan şeffaflaşıp pişecektir. Soğan karamelize olmaya başlayana kadar pişirin. Soğanın yanmasına izin vermeden zeytinyağını ekleyin. 
Zeytinyağın yanma derecesi düşük olduğu için yağı yakmayın ve kızdırmayın. Daha sonra marine olmuş tavuk etini ekleyin. İlk 1 - 2 saniye karıştırmayarak etin tencere dibine yapışıp dağlanmasını sağlayın. 
Sonra yavaşça karıştırmaya başlayın. Yanmasına izin vermeden domates, salça ve kimyonu ekleyerek kısık ateşte pişirin. 
Haşlanmış kuru fasulyeyi ilave edin ve yemeğin suyunu ekledikten sonra tencerenin tabanını tahta ya da silikon bir kaşıkla iyice karıştırarak tencerenin dibine yapışan tüm lezzetleri yemeğin içine aldığınızdan emin olun. Bir taşım kaynattıktan sonra altını kısın ve 21 dakika kısık ateşte pişirin.
Son olarak sıcakken pastırmayı ekleyin ve tencerenin kapağını kapatın. Tencerenin sıcaklığı ile pastırmalar da aromasını verecektir.
Sıcak servis edin.

Dil Yahnisi
1 adet dana dili 
8-10 adet arpacık soğan 
8-10 adet mantar (Haşlanmış)
1 yemek kaşığı un 
1 yemek kaşığı tereyağı 
1 çay bardağı elma sirkesi 
Tuz 
Karabiber 
Pul biber 
Kekik 
Yapılışı:Dana dilini 1 saat kadar soğuk suda bekletin. Az tuzlu suda yaklaşık 3 saat yumuşayana kadar haşlayın. Dil haşlandıktan sonra çıkarıp soğutun, derisini soyup kuşbaşı doğrayın.
Tereyağını derin bir tavada eritin, soğanı ekleyip sararana kadar soteleyin ve tavadan çıkarıp kenara alın. Tavaya unu koyup kokusu çıkana kadar kavurun. 
Dilin haşlama suyundan 1 kepçe alarak una ilave edin ve pürüzsüz kıvam alıncaya kadar karıştırın. 
Doğranmış dili, mantarı ve sotelediğiniz soğanları ekleyip karıştırın. Tuz ve baharatlarla tatlandırın ve  sirkeyi ilave ederek 15-20 dakika daha pişirin. Ocaktan alın ve sıcak servis edin.

Islak Hamburger
4 hamburger ekmeği 
**Köftesi için
350 g kıyma 
1 yumurta 
4~5 dal maydanoz 
Tuz 
Karabiber 
2 yemek kaşığı galeta un 
**Sosu için
5 domates 
3 diş sarımsak 
3 yemek kaşığı ketçap 
1 yemek kaşığı salça 
Tuz 
Karabiber 
Zeytinyağı 
Yapılışı:Köfte için gerekli olan malzemeyi bir yoğurma kabına alıp yoğurun. İri parçalar kopartıp hamburger köftesi şekli verin. Yağsız tavada pişirin.
Sosu için zeytinyağı hariç tüm malzemeyi blenderdan geçirip püre haline getirin. Zeytinyağını tavada ısıtın. Domatesli sosu ilave edip kaynatın.
Hamburger ekmeklerini ortadan ikiye kesip pişen domatesli sosun içine batırıp çıkarın. İçlerine köfteleri yerleştirin.
Köfteleri pişirdiğiniz tavaya iyice ıslatarak yağlı kağıt koyun. Hamburgerleri ıslak fırın kağıdının üzerine koyup tavanın kapağı kapalı olarak ekmekler iyice yumuşayana kadar birkaç dakika pişirin. Sıcak servis yapın. 
*Islak Hamburger Tarifinin Püf Noktaları Nelerdir?*
Hamburger köftesini çok fazla yoğurmamaya özen gösterin.
Hazırladığınız köfte harcını, buzdolabının normal kısmında 15 dakika bekletin.
Köfte harcını hazırlarken baharatları ölçülü bir şekilde kullanın.
Hazırladığınız köfteleri hafif sulu kalacak şekilde ızgarada pişirin.
Hamburgerin içini marul, ketçap, barbekü sos gibi malzemelerle zenginleştirebilirsiniz.

Tavuk Burger
300 gr tavuk göğüs eti 
1 soğan 
2 yemek kaşığı galeta un 
1 çay bardağı ince kıyılmış maydanoz 
Yarım çay kaşığı köri 
Tuz 
Karabiber 
1 domates 
Marul 
Hardal 
Mayonez 
Pane harcı 
**Kızartmak için ;
Ayçiçeği yağı 
Yapılışı:Pratik yemek tarifleri arasında iyi bir seçim. Soğanı küçük doğrayın. Tavuk eti ile birlikte mutfak robotuna alın.
Galeta unu, maydanoz, tuz, karabiber ve köriyi ekleyip iyice karıştırın. Karışımı buzdolabına alarak 30 dakika bekletin.
Karışımı ikiye ayırın ve elinizde yuvarlayarak iki yassı köfte hazırlayın. Pane harcına bulayıp kızgın yağda kızartın.
Hamburger ekmeklerini enlemesine ortadan ikiye ayırın. Arasına ince doğranmış marul, tavuk köftesi, dilimlenmiş domates yerleştirin. Mayonez ve hardal ekleyin. Bekletmeden servis yapın.

Pankek
2 adet yumurta 
2 yemek kaşığı şeker 
1 su bardağı süt 
1,5 su bardağı un 
1 paket kabartma tozu 
1 paket vanilya 
Pişirme aşamasında kullanmak için;
sıvı yağ 
Servis önerisi:
Kivi, muz, çilek, reçel, bal, çikolata 
Yapılışı:Pankek yapmak için öncelikle yumurtalar ve şekeri uygun bir karıştırma kabına alarak iyice çırpalım.
Süt, un, kabartma tozu, vanilya ilave çırpma teli ile çırpalım. Siz dilerseniz mikser ile de çırpabilirsiniz. Kek kıvamından biraz daha koyu olacak şekilde hamur hazırlayalım.
Teflon ya da yapışmaz bir tavaya az sıvı yağı dökelim, fırça yardımı ile her tarafına dağıtalım. Sıvı yağı az kullanmak pankek yapmanın püf noktalarındandır. Dilerseniz peçete ile de tavaya dağıtabilirsiniz.
1 büyük kaşık hamur dökülerek hamurun kendi kendine yayılmasını bekleyelim.
Üzeri göz göz olmaya başlayan pankeklerimizi spatula yardımı ile ters çevirelim. Diğer taraflarını da pişirelim.
Her iki tarafı da pişen pankeklerimizi servis tabağına alalım.
Üzerine  pudra şekeri serpilerek zevkinize göre muz, kivi, çilek, çikolata, bal, sürülebilir çikolata, reçel ile servis edebilirsiniz.
Afiyet olsun. Not: Bu ölçüler ile 18-20 adet pankek elde ettim.

Kıbrıs Tatlısı
3 adet yumurta 
Yarım su bardağı şeker 
Yarım su bardağı sıvı yağ 
1 su bardağı galeta unu 
1 su bardağı kırılmış ceviz 
1 su bardağı Hindistan cevizi 
1 paket kabartma tozu 
**Kreması İçin;
1 litre süt 
1 su bardağı nişasta 
Yarım su bardağı şeker 
1 paket vanilya 
1 paket krem şanti 
**Şerbeti İçin;
2 su bardağı su 
1,5 su bardağı şeker 
1 paket vanilya 
Yapılışı:Kıbrıs tatlısı yapmak için, öncelikle şerbeti yapın çünkü kekin üzerine şerbet soğuk dökülecek. Bir tencereye suyu ve şekeri dökün. Kaynamaya başladıktan sonra altını kısıp, 15 dakika daha kaynatın.
Şerbet hazır olunca altını kapatın ve vanilyayı ekleyip, soğuması için bekletin.
Keki için; yumurtaları ve şekeri iyice çırpın. Diğer malzemeleri de ekleyip, karıştırın.
Yağlanmış bir tepsiye (ben büyük kare borcam kullandım) dökün.
160 derece fırında, 30 dakika pişirin.
Fırından çıkar çıkmaz soğuk şerbeti üzerine dökün ve soğuması için bekletin.
Kreması için; krem şanti hariç diğer malzemeleri bir tencerede muhallebi kıvamına gelene kadar pişirin.
Altını kapatın, toz krem şantiyi ekleyin ve mikserle 5 dakika çırpın.
Soğumuş şerbetli kekin üzerine, bu kremsi muhallebiyi dökün.
Üzerine bolca Hindistan cevizi (ben ceviz serptim) serpin.
Kıbrıs tatlısını, buzdolabında 2-3 saat bekletip servis yapın.

Gelin Pastası
**Keki için;
4 adet yumurta 
1 su bardağı toz şeker 
1 su bardağı un 
1 paket vanilya 
1 paket kabartma tozu 
**Keki ıslatmak için;
2 su bardağı soğuk süt (400 ml)
2 yemek kaşığı şeker 
**Muhallebisi İçin;
1 litre süt 
1 su bardağı toz şeker 
3 tepeleme yemek kaşığı un 
2 tepeleme yemek kaşığı nişasta 
1 paket vanilya 
1 paket krem şanti (75 g)
**Üzeri için;
Hindistan cevizi, fındık, ceviz
Yapılışı:Öncelikle kekimizi hazırlayalım. Bunun için öncelikle yumurta ve şekeri uygun bir kapta beyazlaşıp köpük köpük oluncaya kadar çırpalım.
Ardından üzerine un, kabartma tozu ve  vanilyayı ekleyerek çırpmaya devam edelim.
27×40 cm çapındaki dikdörtgen borcamı alalım ve sıvı yağ ile yağlayalım.
Ardından hazırladığımız kek harcını borcama boşaltalım ve eşit olacak şekilde düzeltelim.
Kekimizi önceden ısıttığımız 180 derece alt üst fansız ayardaki fırında 15 dakika pişirelim.
Sürenin sonunda kekimizi fırından alalım ve soğuması için bekletelim.
Bu sırada muhallebisi için süt, toz şeker, un, nişasta ve vanilyayı tencereye alalım. Karıştırarak pişirmeye başlayalım.
Kıvamı koyulaşıp göz göz olduğunda muhallebimiz hazır demektir. Soğuması için muhallebimizi bir kaba aktaralım.
Muhallebi ılıdıktan sonra içerisine krem şanti ilave edelim, pürüzsüz bir kıvam alıncaya kadar çırpalım.
Keki ıslatmak için uygun bir kapta soğuk süt ve şekeri  karıştıralım.
Ardından soğuyan kekin üzerine kürdanla birkaç delik açalım. Hazırladığımız şekerli karışımı kekin üzerine gezdirelim.
Kekimiz sütü çektikten sonra muhallebimizi kekin üzerine boşaltalım ve her yeri eşit olacak  şekilde düzeltelim.
Son olarak hindistancevizi ile pastanın üzerini kaplayalım ve servis etmeden önce 2-3 saat kadar buzdolabında dinlenmeye bırakalım.
Yeterince dinlenen gelin pastasını dilediğimiz gibi süsleyerek servis edelim. Ben toz antep fıstığı ve greyfurt dilimleri ile süsledim siz hayal gücünüze göre süsleyebilirsiniz. Afiyet olsun!

Fırında Sütlaç
1 litre süt 
1 su bardağı şeker 
Yarım su bardağı pirinç 
3 yemek kaşığı buğday nişastası 
1 paket vanilya 
2 su bardağı su 
Yarım su bardağı süt (nişastayı açmak için)
Yapılışı:Fırında sütlaç için öncelikle pirinci haşlayalım. Pirinçleri güzelce yıkadıktan sonra 2 su bardağı su ile pirinçler yumuşayıp pişene kadar haşlayın. Çok az sulu kalacaktır.
Diğer malzemeleri ekleyelim ve sütlacı pişirelim. Haşlanan pirinçlerin üzerine sütü, vanilyayı ilave edip kaynatın.
Bu arada bir kap içerisinde nişasta ve suyu pürüzsüz kıvam alıncaya kadar karıştırın.
Karışım kaynamaya başlayınca şekeri ve yarım su bardağı sütle karıştırdığınız 3 yemek kaşığı buğday nişastasını ilave ediniz. 10-15 dk. daha kaynatıp ocağın altını kapatın.
Sütlaçları fırına sürelim. Fırın için uygun ısıya dayanıklı sütlaç kaselerine sütlaçlarınızı paylaştırın.
Tepsinize soğuk su doldurun ve sütlaç kaplarını fırın tepsinize dizin (Tepsideki su sütlaç kaplarının yarısına kadar gelecek)
Tepsiyi fırınınızın en üst rafına yerleştirin.
180 derecede, sütlaçlarınız kızarana kadar fırınlayın. Afiyet olsun.

Magnolia
5 su bardağı süt (1 litre)
4 yemek kaşığı un 
100 ml krema (yarım kutu)
3/4 (bir yarım+bir çeyrek) su bardağı şeker 
1 paket vanilya 
1 adet yumurta 
1 paket bebe bisküvisi (yulaflı diğer bisküviler de tercih edilebilir)
1 su bardağı fındık 
Çilek
Yapılışı:Magnolianın muhallebisi için uygun bir tencereye süt,  toz şeker, un, yumurta ve  sıvı kremayı alalım.
Malzemelerimizi tel çırpıcıyla karıştırarak pişirmeye başlayalım.
Muhallebi koyulaşıp göz göz oluncaya kadar karıştırarak pişirelim ve ardından ocağı kapatalım.
İçerisine vanilya ilave ederek şöyle bir karıştırdıktan sonra muhallebiyi uygun bir karıştırma kabının içerisine alalım.
Muhallebimiz beklerken üzerini streç filmle kapatalım. Böylelikle üzerinin kabuklanmasını engellemiş oluruz.
Diğer taraftan bebe bisküvisi ve  kavrulmuş fındığı rondoya alalım ve hızlıca rondodan geçirelim.
Soğuyan muhallebiyi mikserle iki dakika kadar çırpalım. Artık tatlıyı sunum yapacağımız kuplara doldurmaya başlayabiliriz. Şimdi kupların tabanına ilk olarak fındıklı bisküvi karışımını yerleştirelim. Sizlerde kaşığın arkasıyla düzeltirseniz çok daha güzel bir görünüm elde edebilirsiniz.
Ardından kuplarımızın kenarlarına dilimlenmiş çilekleri yerleştirelim.
Çilekleri sıraladıktan sonra muhallebiyi kuplara paylaştıralım. Muhallebinin üzerini de yine kaşığın arka tarafı ile düzeltelim.
Son olarak muhallebinin üzerine tekrardan hazırladığımız fındıklı bisküvi karışımından yerleştirelim. Magnoliamızın üzerini dilimlenmiş çilekle süsleyelim.
Bu şekilde tatlılarımızı en az 2-3 saat kadar buzdolabında dinlendirdikten sonra çilekli magnolialarımız servise hazır. Afiyet olsun!

Revani
3 adet yumurta 
1 çay bardağı toz şeker 
1 çay bardağı sıvı yağ 
1 su bardağından biraz eksik süt 
1,5 su bardağı irmik 
1 su bardağı un 
1 paket kabartma tozu 
1 paket vanilya 
1 limon kabuğu rendesi 
**Şerbeti için;
3 su bardağı toz şeker 
4 su bardağı su 
3-4 damla limon suyu 
Yapılışı:İlk olarak şerbeti hazırlayalım. Şeker ve suyu küçük bir tencereye alarak orta ateşte kaynatın.
Kaynamaya başladıktan sonra şerbete limon suyu ilave ederek kısık ateşte yaklaşık 10 dakika kadar daha kaynatıp ocağı kapatın. Şerbeti bir kenara alarak soğumaya bırakın.
Keki hazırlayalım. Uygun bir karıştırma kabına yumurta ve şekeri alarak bol bol çırpın, karışım beyazlayıp köpük köpük olduğunda diğer malzemeleri de ilave ederek kek hamurunu güzelce çırpın.
Hamuru yağlanmış büyük boy borcama dökün. Benim kullandığım borcam 28*28 cm’dir.
Önceden 170 derecede ısıttığınız fırında üzeri pembeleşene kadar yaklaşık 35 dakika pişirin.
Fırından aldığımız tatlımız sıcakken soğumuş şerbeti üzerine dökün.
Tatlının şerbetini çekmesi için en az 2-3 saat dinlenmeye bırakın.
Dinlenen tatlımızı dilimleyip, üzerine isteğe göre Hindistan cevizi ya da Antep fıstığı serperek servis edebilirsiniz. Afiyet olsun.

Muhallebili Kadayıf Tatlısı
300-350 g kadar tel kadayıf 
3 yemek kaşığı tereyağı 
5 yemek kaşığı toz şeker 
1,5 su bardağı  dövülmüş ceviz 
**Muhallebisi için:
1 litre süt 
4 yemek kaşığı un 
3 yemek kaşığı mısır nişastası 
1 su bardağı toz şeker 
1 paket vanilya 
1 adet yumurta sarısı 
1 paket sıvı krema (200ml)
Yapılışı:Kadayıfı kavurarak muhallebili kadayıf tatlısının yapımına başlayalım.  Kadayıfı ince ince kırın (kolay kırılması için 2 saat kadar derin dondurucuda bekletebilirsiniz).
Teflon tencereye ya da genişçe bir teflon tavada tereyağını eritin ve şekeri, kadayıfı ekleyerek pembeleşinceye kadar kavurun.
Son olarak cevizi ilave edin ve bir süre daha kavurup ocaktan alın. (Kadayıfları ocaktan aldıktan sonra tencerede bırakırsanız kızarmaya devam edecektir o nedenle ya karıştırmaya devam edin ya da bir kaba alarak soğumasını sağlayın)
Tatlımızın muhallebisini hazırlayalım. Krema ve vanilya hariç tüm malzemeleri tencereye alarak karıştırarak pişirin.
Muhallebi kaynadıktan 3 dakika kadar sonra ocaktan alarak 10-15 dk. soğumaya bırakın.
Daha sonra vanilya ve sıvı kremayı ilave edin ve mikser yardımı ile pürüzsüz bir görüntü alana kadar 4-5 dakika boyunca çırpın.
Hazırladığımız krema ve kadayıfı tepsiye yerleştirelim.  Yaklaşık 30cm çapında bir borcama kızartmış olduğunuz kadayıfların yarısını dökün ve borcamın tabanına güzelce yayın.
Üzerine hazırladığınız kremayı dökün ve en üste kalan kadayıfları serin. Bu işlem için kelepçeli kalıp da kullanabilirsiniz.
Tatlımızı soğumaya bırakalım.  Tatlı oda ısısında ılındıktan sonra buzdolabına kaldırın.
Buzdolabından 3-4 saat kadar dinlendirin.
Dilimledikten sonra servis edebilirsiniz. Afiyet olsun.

Tost Makinesinde Waffle Yapımı
1 su bardağı süt 
Yarım çay bardağı şeker 
Yarım çay bardağı sıvı yağ 
1 yumurta 
1 çay kaşığı kabartma tozu 
1 paket vanilya 
Yarım çay kaşığı tarçın (isteğe bağlı)
1,5 su bardağı un 
Yapılışı:Yumurtayı ve şekeri köpürene kadar mikserle çırpıyoruz. Ne kadar çırparsak yumurta kokusu az olur.
Yağı ve sütü ekleyip tekrar çırpıyoruz.
Son olarak vanilyayı ve kabartma tozunu ekliyoruz.
Unu yavaş yavaş ekleyerek akıcı kek hamurundan daha akıcı) bir hamur elde ediyoruz.
Tost makinasının en sıcak derecesinde çok az yağ sürerek 1 kepçe hamur koyarak pişiriyoruz.
Not: Tost makinasının üstüne kapatıp pişiriyoruz ilk 1 dk kapağını açmayın. Çevirirken ters yöne koyun ki izler şekilli çıksın.

Şekerpare Tatlısı
**Hamuru İçin;
250 gram tereyağı 
2 çay bardağı irmik 
2 adet yumurta (birinin sarısı üzerine sürülecek)
Yarım çay kaşığı kabartma tozu 
Yarım çay kaşığı karbonat 
1,5 çay bardağı pudra şekeri 
1 paket vanilya 
3,5 su bardağı un 
**Şerbeti İçin;
4 su bardağı toz şeker 
4 su bardağı su (800 ml)
Birkaç damla limon suyu 
Yapılışı:Şekerparenin şerbeti için uygun bir tencereye toz şekeri alalım. Üzerine suyu ilave ederek şöyle bir karıştıralım.
Kaynamaya başladıktan sonra ocağı orta ateşe alarak 6-7 dakika boyunca kaynatalım.
Ardından birkaç damla limon suyunu ekleyip bu şekilde de 2 dakika kaynattıktan sonra şerbeti ocaktan alalım.
Hamur için oda sıcaklığında tereyağı, birinin sarısını üzeri için ayırdığımız yumurta, irmik, pudra şekeri, vanilya, karbonat, kabartma tozu ve unun bir kısmını ilave ederek yoğurmaya başlayalım.
Hamur ele yapışmayan bir kıvam alıncaya kadar un eklemeye devam edelim.
Şekillendirmek için hamurdan bir parça koparıp önce elimizle yuvarlayalım.
Ardından üzerine hafifçe bastırdıktan sonra uç kısımlarını sivrileştirelim.
Hazırladığımız şekerpareleri fırın tepsisine aralıklı olarak dizelim.
Ardından üzerlerine hamuru hazırlarken ayırdığımız yumurta sarısını bir fırça yardımıyla sürelim.
Fırına vermeden önce çatalın arka kısmıyla tatlıların üzerini çizerek son şeklini verelim.
Şekerparelerimizi önceden ısıttığımız 180 derece fırında üzerleri güzelce kızarıncaya kadar yaklaşık 30 dakika pişirelim.
Sürenin sonunda fırından aldığımız sıcak şekerpareleri bir borcama aktaralım.
Üzerlerine soğuyan şerbeti gezdirelim. Tatlılarımızı bu şekilde birkaç saat dinlenmeye bırakalım.
Şerbetini güzelce çeken şekerpareleri dilediğiniz gibi süsledikten sonra servis edebilirsiniz. Afiyet olsun!

Profiterol
1 su bardağı su 
1 su bardağı un 
125 gr tereyağı veya margarin 
3 adet yumurta (yumurtalar küçük ise 4 adet)
**Profiterol Kreması için;
2,5 su bardağı süt 
3 yemek kaşığı un 
1,5 çay bardağı şeker 
1 adet yumurta 
1 paket vanilya 
**Üzeri İçin
1 paket hazır çikolata sosu ya da benmari usulü eritilmiş 80 gr bitter çikolata
Yapılışı: İlk olarak profiterolün hamurunu hazırlayalım. Küçük bir tencereye 1 su bardağı suyu ve margarini koyarak kaynatın.
Daha sonra 1 su bardağı unu ekleyerek iyice karıştırın. 2-3 dakika karışımı sürekli karıştırarak pişirin.
Ocağı kapatarak 10-15 dakika hamurun soğumasını bekleyin. Hamur biraz dinlendikten sonra 3 adet yumurtayı hamura yedirmemiz gerekiyor ancak bu noktada önemli bir ayrıntı var. Yumurtaları teker teker hamura kırın ve birini iyice yedirmeden diğer yumurtayı kırmayın. Yumurtaları hamura iyice yedirdikten sonra yapışkan bir hamur elde etmiş olduk. Bu kısım biraz yorucu oluyor ama hamurun kabarması için iyice karıştırmış olmanız gerekiyor. Yumurtaları yedirdikten sonra hamuru 10 dakika dinlendirin.
Hamurlarımızı pişirelim. Yağlanmış tepsiye, kaşık yardımı ile hamurdan ceviz büyüklüğünde parçalar alarak aralarında 2-3 cm boşluk bulunmasına dikkat ederek resimdeki gibi dökün. Elinizle şekillendirmeye çalışmayın.
Daha önceden 180 derecede ısıttığımız fırına hamuru sürün. üzeri kızarana kadar yaklaşık 40 dakika pişiriyorsunuz.
Profiterol Kremasını hazırlayalım. Hamurlar piştikten sonra kremasını hazırlayın. Vanilya hariç diğer malzemeleri bir tencereye koyarak kremayı pişirin.
Kremayı ocaktan aldıktan sonra vanilyasını ekleyerek karıştırın.
Kremayı profiterol hamurlarına dolduralım. Profiterolün  pişen hamurlarını ikiye bölerek ya da varsa krema sıkma torbası ile içlerini krema ile doldurun ve tepsiye dizin.
Tatlımızın üzerine çikolata sosu gezdirelim. Tüm profiterolleri doldurduktan sonra üzerine çikolata sosunu ya da benmari usulü erittiğiniz çikolatayı gezdirin. Afiyet olsun.
Notlar: Benmari usulü çikolatayı şu şekilde eritiyorsunuz: Çikolatayı ısıya dayanıklı bir kaba koyarak kabınızı kaynamakta olan suyun içine koyuyorsunuz. Çikolata su ile tema etmeyecek şekilde. Çikolata sıcak sudan aldığı ısı ile eriyecektir.

Etimek Tatlısı
12 adet tuzsuz etimek 
**Şerbeti için:
1,5 su bardağı şeker 
2 su bardağı su 
**Muhallebisi için:
1 litre süt 
6 yemek kaşığı şeker 
1 paket vanilya 
1 yemek kaşığı tereyağı 
6 yemek kaşığı un 
2 yemek kaşığı mısır nişastası 
**Üzeri için:
1 paket krem şanti 
1 su bardağı süt (200ml)
Ceviz ya da Antep fıstığı 
Yapılışı:2 su bardağı sıcak su ile 1,5 su bardağı şekeri minik bir tencereye alarak kaynattım.
Kaynamaya başladıktan 5-6 dk. sonra altını kapatarak. Şerbeti 10 dakika kadar beklettim.
Eğer şerbeti karamelize edilmiş istiyorsanız önce şekeri tencerede kavurun videoda anlatıldığı gibi üzerine su ekleyerek şerbeti hazırlayabilirsiniz.
Bu arada da genişçe bir borcama 12 tane etimeği güzelce sıraladım.
Kepçe yardımı ile şerbeti etimeklerin her yerine gelecek şekilde dağıttım. Etimekler ıslanırken hemen muhallebiyi hazırlamaya başladım.
Tarifin aslında malzemeler 750ml süte göre verilmişti ama ben tepsim geniş olduğu için 1 litre süt ile hazırladım. Eğer sizde küçük bir tepsiye yapıyorsanız etimek sayısına göre malzemenizi ayarlayabilirsiniz.
1 litre sütün içine vanilya ve tereyağı hariç tüm muhallebi malzemelerini ekledim ve iyice çırptıktan sonra kaynayana kadar karıştırarak muhallebiyi hazırladım.
Kaynamaya başladıktan sonra vanilya ve tereyağı ilave ederek 2-3 dk. kadar daha karıştırdım ve ocağı kapattım.
Muhallebi 5 dakika kadar dinlendikten sonra etimeklerin üzerine dökerek yüzeyini düzelttim.
Krem şantiyi tatlının üzerine dökmeden önce iyice soğuması için tatlıyı beklemeye aldım. Eğer muhallebinin soğumasını beklemezseniz krem şanti eriyerek kötü bir görüntü oluşturur bu nedenle soğuduğundan emin olmadan krem şantiyi eklemeyin.
Soğuyan tatlının üzerine 1 su bardağı süt ile hazırladığım krem şantiyi hazırlayarak sürdüm.
Üzerini streç film ile kapatarak buz dolabına kaldırdım.
Etimek tatlısını bir gün buzdolabından beklettikten sonra servis etmelisiniz. Üzerine tercihinize başlı olarak ceviz ya da Antep fıstığı serperek servis edebilirsiniz. Etimek tatlısı tarifi arayanlara mutlaka tavsiye ederim, deneyeceklere afiyet olsun.

Fincan Tatlısı
1 litre süt 
1 su bardağı toz şeker 
1 su bardağı un 
1 yemek kaşığı tereyağı 
1 paket vanilya 
**Üzeri için;
Hindistan cevizi 
Yapılışı:Muhallebisi için tencereye sütü, unu ve şekeri alıp karıştıralım ve  ocağı açalım.
Muhallebimiz koyulaşıp göz göz oluncaya kadar sürekli karıştırarak pişirelim.
Muhallebi piştikten sonra ocağı kapatalım. Son olarak muhallebiye tereyağı ve vanilyayı ilave edelim. Tereyağı eriyip pürüzsüz bir kıvam alıncaya kadar karıştıralım.
Hazır olan muhallebimizi içerisini çok az ıslattığımız fincanlara paylaştıralım. Muhallebi soğudukça yoğunlaşacağı için bu aşamada hızlı olmanızda fayda var.
Tüm fincanları doldurduktan sonra oda sıcaklığına gelinceye kadar bekletelim.
Ardından tatlılarımızı buzdolabına kaldırarak 3-4 saat dinlenmeye bırakalım.
Sürenin sonunda dinlenen ve soğuyan tatlılarımızı dolaptan alalım, ters çevirerek fincanlardan çıkartalım. Fincanların kenarlarından elimizi hafifçe havasını aldığımızda kolaylıkla tatlı fincandan çıkacaktır.
Tatlıları daha sonra Hindistan cevizine bulayarak servis edebilirsiniz. Afiyet olsun!

Kalburabastı Tatlısı
**Hamuru için;
1 çay bardağı süt (125 ml)
1 çay bardağı sıvı yağ (125 ml)
1 yemek kaşığı yoğurt 
3 yemek kaşığı irmik 
Yarım paket tereyağı veya margarin (125 gr)
1,5 çay kaşığı karbonat 
Bir kaç damla limon suyu 
3,5 su bardağı un 
**Şerbeti için;
2,5 su bardağı toz şeker 
2,5 su bardağı su (600 ml)
Birkaç damla limon suyu 
**İçi için;
Ceviz 
Yapılışı:Öncelikle kalburabastı tatlısının şerbeti hazırlanır. Bunun için şeker ve su küçük bir tencereye alınarak kaynamaya bırakılır.
Yaklaşık 15 dakika kaynadıktan sonra birkaç damla limon suyu eklenip 4-5 dakika daha kaynatılarak ocaktan alınır ve soğumaya bırakılır.
Hamuru için yoğurma kabına un ve irmik alınarak elle biraz karıştırılır.
Daha sonra, oda sıcaklığındaki tereyağı, üzerine bir kaç damla limon damlatılan karbonat, süt, sıvı yağ ve yoğurt eklenerek hamur güzelce yoğurulur.
Hamurdan iri ceviz büyüklüğünde parçalar koparılarak elle yuvarlatılır.
Top haline gelen hamur kalbur üzerine bastırılarak elle açılır.
Ortasına iri doğranmış ceviz içinden bir miktar yerleştirilir ve hamurun kenarları ortada birleştirilerek iyice kapatılır.
Hazırlanan tatlı ters çevrilerek kalburdan alınır ve fırın tepsisine aralıklı olarak dizilir.
Hamurumuz yeterince yağlı olduğu için tepsiyi yağlamanıza gerek kalmıyor. Dilerseniz pişirme kağıdı kullanarak da pişirebilirsiniz.
Tüm hamur şekillendirildikten sonra 180 derece önceden ısıtılmış fırında yaklaşık 25 dakika pişmeye bırakılır.
Tatlılar güzelce kızardıktan sonra fırından alınarak sıcak tatlıya soğuk şerbet gezdirilir.
Ben şerbeti dökmeden önce fırın kabından daha küçük bir borcama alıyorum ki şerbet çok yayılmasın.
Birkaç saat dinlendirdikten sonra kalburabastınızı servis edebilirsiniz.
Dilerseniz servis ederken Antep fıstığı veya Hindistan cevizi ile süsleyebilirsiniz.

Bisküvili Yalancı Tavuk Göğsü
125 gr tereyağı veya margarin 
1 su bardağı un 
1 su bardağı toz şeker 
1 litre süt 
1 paket vanilya 
2 paket pötibör bisküvi (1 paket sade, 1 paket kakaolu)
**Üzeri için;
Kalan bisküviler 
Yapılışı:Öncelikle tereyağını tencereye alarak eritelim.
Üzerine unu ekleyelim ve hızlıca karıştırarak kavuralım.  Bu aşamada ocağın çok yüksek ateşte olmamasına dikkat etmelisiniz.
Toz şekeri de ekleyelim ve karıştırmaya devam edelim.
Tel çırpıcı ile bir yandan karıştırırken bir yandan da yavaş yavaş sütümüzü ekleyelim.
Muhallebimiz koyulaşıp göz göz olana kadar kısık ateşte karıştırarak pişirelim.
Muhallebimiz kaynadıktan sonra içerisine vanilya ekleyelim ve tekrar karıştıralım.
Daha sonra ocaktan alalım ve 5 dakika kadar mikserle çırpalım. Bu aşamada muhallebinizin sakız gibi olmasını sağlayacaktır.
Bisküvilerimizi kabımızın tabanına bir sıra dizelim. Ben bir sıra sade bir sıra kakaolu bisküvi kullandım. Siz dilediğiniz şekilde kullanabilirsiniz.
Üzerine 2-3 kepçe hazırladığımız muhallebiden gezdirelim. Toplamda 4 kat bisküvi olacak bir sıra bisküvi bir sıra muhallebi ekleyelim.
En üst katıda muhallebi ile kapladıktan sonra üzerini dilediğimiz şekilde süsleyerek servis edelim. Ben üzeri için kalan bisküvileri rondo da geçirdim ve cupcake kalıpları ile farklı bir süsleme denedim.
Oda sıcaklığına gelen tatlımızı 3-4 saat kadar buzdolabında dinlendirdikten sonra dilimleyerek servis edelim. Deneyeceklere şimdiden afiyet olsun!

Sultan Sarması
1 litre süt 
1 su bardağı + çeyrek su bardağı şeker 
1,5 Türk kahvesi fincanı nişasta 
1 Türk kahvesi fincanı un 
2 dolu yemek kaşığı kakao 
1 paket vanilya 
50 gr margarin 
**Üzeri için;
1 paket krem şanti 
Krem şanti için 1 su bardağı süt 
Hindistan cevizi 
Yapılışı:Bir tencereye süt, un, şeker, nişasta ve kakao alınarak karıştırılır.
Muhallebi kıvamına gelene kadar karıştırılarak pişirilir.
Altını kapatmaya yakın margarin ve vanilya eklenerek yağın erimesi sağlanır ve altı kapatılır.
Büyük boy fırın tepsisinin tabanı bolca hindistan cevizi ile kaplanır.
Hazırlanan muhallebi dikkatlice üzerine ince bir şekilde gezdirilir.
Bu şekilde soğumaya bırakılır.
İyice soğuduğunda krem şanti de hazırlanarak üzeri tamamen kapatılır.
Krem şantinin erimemesi için muhallebinin iyice soğumuş olması gerekmekte.
Ardından dilimlenir.
Rulo şeklinde sarılacağı için uzun dilimler olmalıdır.
Bir kenarından kaldırılarak dikkatlice sarılır ve servis edilir. Afiyet olsun.

Sufle
3 tane yumurta (yumurtalar büyükse 2 tane kullanabilirsiniz)
80g bitter çikolata 
Yarım su bardağı un 
50 g tereyağı 
Yarım su bardağı şeker  (biz çok tatlı sevmediğimiz için 3 yemek kaşığı kadar kullandık)
1 çimdik tuz 
Yapılışı:Çikolatalı sufle yapmaya başlamadan önce İlk olarak fırını 220 derecede çalıştırın.
Tereyağını teflon teflon tavada kısık ateşte erittikten sonra çikolatayı ekleyin ve  karıştırarak eritin. Eridikten sonra ocağı kapatarak unu ilave edin ve iyice karıştırın.
Ayrı bir kapta yumurta ve şekeri karışım beyazlayana kadar çırpın. Şeker tadının ön plana çıkması için tuzu ekleyip çırpın.
Çikolatalı harcı ilave ederek mikserle tekrar çırpın. Hamurumuz hazır.
Sufle kaplarınızı ya da ısıya dayanıklı küçük kaplarınız varsa içlerini yağlayarak hamurdan eşit şekilde hepsine paylaştırın. bu ölçülerle ben 3 kap sufle elde ettim ancak sizin kullandığınız kalıpların büyüklüğüne göre bu sayı değişecektir.
Daha önceden fansız çalıştırdığınız ve ısıttığınız  fırında 7-8 dakika da sufleniz hazır. Eğer kalıplarınız büyükse 8 küçükse 7 dakika pişirmenizi tavsiye ederim.
Fırından aldıktan sonra bir kaç dakika ilk sıcaklığının geçmesini bekleyin sonra ister tabağa çevirip ister kaseden yiyebilirsiniz.
Kabınızı yağlamışsanız yapışmayacaktır. Folyodan sufle kapları var onları da kullanabilirsiniz, onlarda da suflenin çok rahat çıktığını göreceksiniz.

İrmik Helvası
3 su bardağı ince irmik 
2,5 su bardağı şeker 
350 g tereyağı veya dilerseniz margarin 
2,5 su bardağı süt 
2,5 su bardağı su 
Yapılışı:İrmik helvası yapmak için ilk olarak küçük bir tencereye şeker ve suyu alarak kaynamaya bırakalım.
Ayrı bir tencereye sütü alarak ayrıca kaynatalım.
Bir tencerede yağı eritelim. Yağımız kızdıktan sonra fıstık kullanacaksanız onları atarak kavurun yoksa  irmiği ekleyerek orta ateşte kavurmaya devam edelim (rengi dönünceye kadar.)
Kavurduğumuz irmiğe şerbeti ardından da sıcak sütü yavaş bir şekilde ilave edelim. Bu aşamada eklediğiniz şerbet sıçrayabilir dikkatli olmanızı öneririm. Tencerenin kapağı yakınınızda olsun ilk sıçramalar geçene kadar kısa bir süre kapağı kapatın. Daha sonra kısık ateşte suyunu iyice çekene kadar karıştıralım. İstediğimiz kıvama gelince karıştırmayı bırakarak ateşten alıp, kapağını kapatıp demlenmeye bırakalım.
İrmik helvası servise hazır, Afiyet olsun.

Sade Kek
3 adet yumurta 
1 su bardağı şeker 
Yarım su bardağı sıvı yağ 
1 su bardağı süt 
1 paket kabartma tozu 
1 paket vanilya 
Un ( yaklaşık 2,5 su bardağı kadar)
Yapılışı:İlk olarak kekimizin hamurunu hazırlıyoruz. Yumurta ve şeker iyice beyazlaşıp köpük köpük oluncaya kadar çırpılır.
Daha sonra diğer malzemeler süt, sıvı yağ ilave edilir ve tekrar çırpılır.
Kuru malzemeleri kabartma tozu, vanilya ve unu eleyelim. Kuru malzemeleri ilave etmekte fayda var. Bu şekilde kabarmış yumuşacık kekler hazırlanır. Kek hamurumuz hazır.
Kekimizi pişmeye bırakıyoruz. Hazırladğımız sade kek hamurumu yağlanmış kek kalıbına dökülür.
160 derecede önceden ısıtılmış fırında yaklaşık 50 dk kadar kontrollü bir şekilde pişirilir. Pişirme esnasında ilk 30 dk kapağı açmayalım. 30 dk sonrasında da kabarmış ve üzeri pembeleşmiş kekimizi gözlemlemeye başlayabilirsiniz.
Kenarlar kalıptan ayrılmış kekimizi kürdan testini de yaptıktan sonra fırından alıp soğumaya bırakabiliriz.
Pişen keki kalıptan çıkartıyoruz. Fırından aldıktan en az 15 dk kadar sonra ilk sıcaklığı çıkan yumuşacık sade keki kalıptan çıkartabilirsiniz. Sıcak keki kalıptan çıkartırsanız kekiniz parçalanabilir.
Soğuyan keki dilimleyerek servis edebilirsiniz. Afiyet olsun.

Haşhaşlı Revani
3 adet yumurta 
1 su bardağı mavi haşhaş (siyah haşhaş)
1 su bardağı sıvı yağ 
1 su bardağı şeker 
1 su bardağı irmik 
Yarım su bardağı süt 
1 paket kabartma tozu 
1 paket vanilya 
1 su bardağı un 
**Şerbeti için;
1,5 su bardağı şeker 
2 su bardağı su 
**Üzeri için;
Krem şanti 
Yapılışı:İlk olarak haşhaşlı tatlımızın şerbetini hazırlıyoruz. Öncelikle su ve şeker bir tencerede 15 dakika kadar kaynatılarak şerbet hazırlanır ve soğumaya bırakılır.
Daha sonra kek hamurunu hazırlıyoruz. Karıştırma kabına yumurta ile şeker alınıp köpürene kadar çırpılır. Üzerine sıvı yağ ve süt eklenerek çırpılır. Daha sonra mavi haşhaş, irmik eklenip tekrar çırpılır. Son olarak un, vanilya ve kabartma tozu eklenerek çırpılır.
Kek hamurunu pişiriyoruz. Kek hamuru yağlanmış  kare fırın kabına (28x28cm) dökülerek 180 derecede ısıtılan fırında 30- 35 dakika kadar pişmeye bırakılır.
Şerbeti kek ile buluşturuyoruz. Fırından çıkan haşhaşlı kekin ilk sıcaklığı geçince, üzerine soğumuş olan şerbet dökülür.
Krem şanti ile kaplıyoruz servise hazır. Kek soğuduktan sonra krem şanti tarifine göre hazırlanarak kekin üzerine sürülür. Dilimlenerek servis edilir. Afiyet olsun.

İzmir Bombası
**Hamuru İçin;
Yarım su bardağı ılık su 
Yarım çay bardağından az sıvı yağ 
1 yemek kaşığı şeker 
1 paket vanilya 
1,5 su bardağı un (gerekirse 1-2 kaşık daha eklenebilir)
**İçi İçin;
Sürülebilir çikolata 
Yapılışı:Tatlımızın hamuru için; derin bir kabın içerisine suyu, sıvı yağı, şekeri, vanilyayı alalım. Unu da hamurumuz ele yapışmayacak bir kıvam alana kadar yavaş yavaş ekleyelim ve karıştırıp, yoğuralım.
Kıvam alan hamurumuzun üzerini streç film ile kapatalım ve 20 dakika kadar dinlenmeye bırakalım.
Hamurumuza şekil verme aşamasına geçmeden önce, fırınımızı en yüksek derecede alt-üst ayarında çalıştıralım.
Dinlenen hamurumuzu tezgaha alalım ve elimizle rulo şekli verelim.
Daha sonra hamur kesme aparatı ya da bıçak yardımı ile hamurumuzu 18 parçaya ayıralım ve küçük küçük bezeler haline getirelim.
Hazırladığımız bezelerden bir tanesini alalım, elimiz ile bastırarak hafifçe genişletelim.
Daha sonra oklava yardımı ile hamurumuzu ince bir şekilde açalım. Hamur yağlı olduğu için açma işlemini zorlanmadan, kolayca yapabilirsiniz.
Açtığımız hamurun ortasına kakaolu fındık kremasından kaşık ile koyalım ve bohça şeklinde kapatalım.
Hamuru açıklık kalmayacak şekilde kapatalım, fazla gelen kısım olur ise makas yardımı ile keselim.
Fırın tepsimize pişirme kağıdını yerleştirelim. Hamurun tepsiye yapışmaması ve tepsinin kirlenmemesi için tercih ediyorum.
Hazırladığımız İzmir bombamızı topladığımız kısım alta gelecek şekilde, pişirme kağıdı serdiğimiz fırın tepsisine alalım. Tüm bezelerimiz bitene kadar, sırası ile aynı işlemi uygulayalım.
Ben iki tepside pişirdim, birbirine çok yakın yerleştirmemenizi ve şekillendirme kısmını hızlıca yapmanızı öneririm, çünkü bekledikçe hamur genişliyor.
Tatlımızı fırına sürelim ve fırınımızın ayarını 220°C’ye düşürelim, fanlı olarak pişirelim. Pişirme işlemini fırının başından ayrılmadan, dikkatli bir şekilde pişirmelisiniz. Tatlımız 5-6 dakika içerisinde pişecektir.
İlk sıcağı çıkan İzmir bombalarını, servis tabağına alarak dilediğiniz gibi servis edebilirsiniz. Afiyet olsun.

Muhallebili Kadayıf
300-350 g kadar tel kadayıf 
3 yemek kaşığı tereyağı 
5 yemek kaşığı toz şeker 
1,5 su bardağı  dövülmüş ceviz 
**Muhallebisi için:
1 litre süt 
4 yemek kaşığı un 
3 yemek kaşığı mısır nişastası 
1 su bardağı toz şeker 
1 paket vanilya 
1 adet yumurta sarısı 
1 paket sıvı krema (200ml)
Yapılışı:Kadayıfı kavurarak muhallebili kadayıf tatlısının yapımına başlayalım.  Kadayıfı ince ince kırın (kolay kırılması için 2 saat kadar derin dondurucuda bekletebilirsiniz).
Teflon tencereye ya da genişçe bir teflon tavada tereyağını eritin ve şekeri, kadayıfı ekleyerek pembeleşinceye kadar kavurun.
Son olarak cevizi ilave edin ve bir süre daha kavurup ocaktan alın. (Kadayıfları ocaktan aldıktan sonra tencerede bırakırsanız kızarmaya devam edecektir o nedenle ya karıştırmaya devam edin ya da bir kaba alarak soğumasını sağlayın)
Tatlımızın muhallebisini hazırlayalım. Krema ve vanilya hariç tüm malzemeleri tencereye alarak karıştırarak pişirin.
Muhallebi kaynadıktan 3 dakika kadar sonra ocaktan alarak 10-15 dk. soğumaya bırakın.
Daha sonra vanilya ve sıvı kremayı ilave edin ve mikser yardımı ile pürüzsüz bir görüntü alana kadar 4-5 dakika boyunca çırpın.
Hazırladığımız krema ve kadayıfı tepsiye yerleştirelim.  Yaklaşık 30cm çapında bir borcama kızartmış olduğunuz kadayıfların yarısını dökün ve borcamın tabanına güzelce yayın.
Üzerine hazırladığınız kremayı dökün ve en üste kalan kadayıfları serin. Bu işlem için kelepçeli kalıp da kullanabilirsiniz.
Tatlımızı soğumaya bırakalım.  Tatlı oda ısısında ılındıktan sonra buzdolabına kaldırın.
Buzdolabından 3-4 saat kadar dinlendirin.
Dilimledikten sonra servis edebilirsiniz. Afiyet olsun.

Cevizli Un Helvası
100 gram tereyağı 
1 çay bardağı sıvı yağ (125 ml)
2 su bardağı un 
1 çay bardağı kırılmış ceviz 
**Şerbeti İçin;
2 su bardağı toz şeker 
3 su bardağı sıcak su ya da süt (600 ml)
Yapılışı:Cevizli un helvasının yapımı için uygun bir tencereye sütü ve şekeri alalım. Karıştırarak şeker eriyene kadar ısıtalım. Dilerseniz un helvasını süt yerine su ile ya da su ve süt karışımı ile de hazırlayabilirsiniz.
Derin bir tavaya tereyağı ve sıvı yağı alarak tereyağını eritelim.
Yağ eridikten sonra unu ilave edelim ve unun rengi dönünceye kadar orta ateşte sürekli karıştırarak kavuralım.
Kavrulan una cevizi ekleyerek 1-2 dakika daha kavuralım.
Hazırladığımız şerbeti dikkatli bir şekilde unlu karışımın üzerine ekleyelim.
Helva şerbeti çekip kıvam alana kadar sürekli karıştıralım.
Helvamız istediğimiz kıvama geldiğinde ocağı kapatalım.
Sıcakken kaşık yardımı ile şekillendirelim ve servis tabağına alalım. Dilerseniz farklı şekillendirebilirsiniz.
Yapımı kolay, tam ölçülü cevizli un helvamız servise hazır. Afiyet olsun!

Sütlü İrmik Tatlısı
1 paket kakaolu bisküvi 
1 su bardağı şeker 
9 yemek kaşığı irmik 
1 litre süt 
1 paket vanilya 
**Üzeri için;
Hindistan cevizi 
Yapılışı:Sütlü irmik tatlısı yapmak için öncelikle soğuk sütü tencereye alın.
Şeker ve irmiği ilave edin. Kısık ateşte boza kıvamına gelene kadar karıştırarak pişirin.
Ocaktan almadan önce vanilya ekleyelim ve karıştırdıktan sonra ocaktan alalım.
Tatlımızın yarısını borcama dökün.
Üzerine kakaolu bisküvilerden 1 sıra dizin.
Kalan muhallebiyi de bisküvilerin üzerine boşaltın.
İrmik tatlımız Ilındıktan sonra buzdolabına kaldırarak birkaç saat dinlendirin.
Soğuk olarak servis yapın. Servis yaparken üzerine ceviz, hindistan cevizi veya tarçın serpebilirsiniz.
Dilerseniz muhallebiyi 3 eşit parçaya bölüp bisküvileri 2 kat halinde de dizebilirsiniz. Sizin tercihinize kalmış.

Yalancı Tavuk Göğsü
125 g tereyağı (isteğe göre margarin ile de karıştırabilirsiniz)
1 su bardağı un 
1,5 su bardağı şeker 
1 lt süt 
1 paket vanilya 
Yapılışı:İlk olarak tenceremize tereyağımızı alalım ve kısık ateşte yağımızı eritelim.
Yağımız eridikten sonra üzerine unu ilave edelim ve kokusu çıkana kadar yaklaşık 4-5 dakika karıştırarak kavuralım.
Unumuzu tel çırpıcı ile karıştırırken bir yandan üzerine sütü ekleyelim. Burada mutlaka ununuzu karıştırmalısınız aksi halde topaklanma olabilir.
Üzerine şekeri ilave ederek muhallebimiz kıvam alıp koyulaşana kadar karıştıralım.
Koyulaşan muhallebimizi ocaktan alalım, sonrasında vanilya ilave ederek 3-4 dakika mikserle çırpalım.
Hazırladığımız muhallebimizi 22 cm boyutlarındaki ıslattığımız borcama dökerek üzerini bir spatula yardımı ile düzeltelim. Oda  sıcaklığına gelmesi için bekletelim.
Oda ısısına geldikten sonra üzerini streçleyelim, buzdolabında 2-3 saat dinlendirelim.
Dinlenen tatlımızı dolaptan alalım, yanlarına bastırarak havasını çıkartalım ve servis tabağına ters çevirerek çıkartalım.
Üzerini arzuya göre tarçın, hindistan cevizi veya file Antep fıstığı ile süsleyelim. Ben pişirme kağıdından ince şeritler kestim, tatlının enine gelecek şekilde üzerine yerleştirdim. Ardından her yerini kapatacak şekilde üzerine tarçın serptim ve şeritlerimi dikkatli bir şekilde çıkarttım.
Sonrasında tekrar kestiğimi pişirme kağıtlarını tatlının boyuna doğru aralıklı olarak yerleştirdim ve tarçın döktükten sonra dikkatlice çıkarttım ve çok hoş bir görüntü elde ettim. Ancak siz dilediğiniz şekilde süsleyebilirsiniz. Afiyet olsun!

Dünya’nın En Kolay Tatlısı
10-12 adet kare milföy hamuru 
**Kreması için;
500 ml süt 
2 yemek kaşığı dolusu un 
2 yemek kaşığı dolusu nişasta 
1 çay bardağı şeker 
1 yumurta sarısı 
1 tatlı kaşığı tereyağı 
1 paket vanilya 
**Üzeri için; 
İsteğe bağlı çikolata sosu veya pudra şekeri 
**Süslemek için;
Toz fıstık 
Yapılışı:Öncelikle muhallebi için gerekli olan süt, un, nişasta, yumurta sarısı ve şekeri tencereye alalım. Çırpıcı ile karıştırarak koyulaşıp kaynayıncaya kadar pişirelim.
Kaynadıktan sonra tereyağı ve vanilyayı ilave ederek hızlıca çırpalım ve ocaktan alalım.
Muhallebimiz soğurken milföylerimizi hazırlayalım.
Milföy hamurlarımızı tezgaha açalım ve oda sıcaklığında yumuşamaları için birkaç dakika bekleyelim.
Daha sonra her bir kareyi 4 küçük kareye bölelim. Dilerseniz kare yerine çay bardağı ile keserek daireler de elde edebilirsiniz. Şekil olarak güzel oluyor. Ancak kenarlardan kesilen fazla parçalar israf oluyor diye düşünebilirsiniz. Bu yüzden tercih size kalmış :)
Kestiğimiz milföyleri pişirme kağıdı serdiğimiz fırın tepsisine dizelim. Dizerken arada pek boşluk kalmayacak şekilde sıkıca dizebilirsiniz. Çünkü milföyler pişerken zaten küçülüyor :) Pişirme kağıdı kullanmanızı her zaman tavsiye ederim. Hem pişirme daha güzel oluyor hem de temiz iş çıkıyor :)
Milföylerimizi 180 derece ısıtılmış fırında kabarıp pembeleşinceye kadar pişirelim.
Muhallebi ve milföyler ılıdıktan sonra bir araya gelebilirler :) Kabaran milföyleri ortadan ikiye ayıralım. Her iki parçasına da krema sürelim. Kapatmadan önce dilerseniz bir dilim muz gibi sevdiğiniz bir meyveden de yerleştirebilirsiniz.
Hazırladığımız milföy pastalarını servis tabağına alalım. Üzerlerini pudra şekeri veya çikolata sosu ile süsleyelim. Dilerseniz hemen veya bence birkaç saat dinlendirdikten sonra servis yapabilirsiniz, şimdiden afiyet olsun :)

Havuçlu Cevizli Tarçınlı Kek
3 yumurta 
1 su bardağı şeker 
Yarım su bardağı sıvı yağ 
1 su bardağı süt 
2,5 su bardağı un 
1 paket vanilya 
1 paket kabartma tozu 
3 adet havuç (küçük boyutta)
1 su bardağı çekilmiş ceviz
1 yemek kaşığı tarçın (silme)
Yapılışı:Havuçlu cevizli kek için öncelikle havuçlar yıkanıp soyularak rendelenir. Suyunu sıkmayı unutmayın!
Derin bir kapta yumurta ve şeker mikser ile köpük köpük olana kadar iyice çırpılır.
Süt ve sıvı yağ eklenerek karıştırılır.
Un, kabartma tozu ve vanilya elenerek eklenir. Kıvamına göre un miktarını ayarlayın.
Malzemeler bir kez daha mikserle karıştırılıp içerisine havuç, ceviz ve tarçın ilave edilir.
Tahta bir kaşıkla son kez karıştırılır.
Kullanılacak kek kabı yağlandıktan sonra karışım kaba alınır.
170 derecede önceden ısıtılmış fırında yaklaşık 40 dakika pişirilir. İlk yarım saat fırının kapağını açmayınız ki kekiniz daha güzel kabarsın. :)
Fırından aldığımız keki kalıptan daha kolay çıkartmak için soğumaya bırakalım. Yeterince soğumadan çıkartmaya çalışırsanız kekiniz parçalanabilir. Soğuyan keki kalıptan rahatça çıkartalım.

Aşure
*(15 Kaselik)*
2 su bardağı aşurelik buğday 
2 yemek kaşığı pirinç 
2 su bardağı haşlanmış nohut 
2 su bardağı haşlanmış fasulye 
150 gram kuru kayısı 
150 gram kuru incir 
150 gram kuru üzüm 
1 su bardağından biraz az fındık 
2 litre su (buğdayları pişirmek için)
4 litre sıcak su (su azaldıkça eklemek için)
1 tatlı kaşığı karanfil 
1 çay bardağı su (karanfili kaynatmak için)
1,5 su bardağı sıcak süt 
3 su bardağı toz şeker 
1 fiske tuz 
1 fiske karabiber 
Yapılışı:İlk olarak nohut ve fasulyeyi ayrı ayrı haşlayalım.
Buğdayı yıkayıp, tencereye alalım, üzerine kaynar su ekleyip 10 dk kaynatalım. Çıkan sarı suyu süzelim. Aynı işlemi bir kez daha yapalım ve suyunu süzelim.
Daha sonra üzerine 2 litre kadar su ekleyip, 50 dk kadar buğdayı kaynatalım. (Dilerseniz akşamdan iki kez kaynatıp, suyunu süzerek daha sonra sıcak suda sabaha kadar bekletebilirsiniz. Akşamdan ıslatırsanız, 15 dk kaynatmak yeterli olacaktır.).
Kuru kayısı ve kuru inciri küçük küçük doğrayalım.
Ardından doğradığımız bu meyveleri ve kuru üzümü geniş bir kaseye alarak üzerine sıcak su ekleyelim ve bekletelim.
Arada gerektikçe sıcak su eklemeyi ihmal etmeyin. Suyu azalan buğdaylarımıza biraz daha sıcak su ekleyelim.
Yaklaşık 50 dakika kadar kaynattığımız ve yumuşayan buğdaya yıkanmış pirinç, pişmiş nohut, haşlanmış fasulye, küçük doğranmış kayısı, incir ve kuru üzümünde suyunu süzerek ekleyelim ve 15 dk kadar kaynatalım.
Küçük bir cezve içerisine karanfil alalım ve suyu da ekleyerek 10 dakika kadar kaynamaya bırakalım.
Bu sırada suyu azalan buğdaylarımızın üzerine tekrar sıcak su ilave edelim.
Son olarak süzgeçten geçirdiğimiz karanfil suyu, fındık, sıcak süt, şeker, isteğe bağlı tuz, karabiber ekleyerek karıştıralım ve yaklaşık 15-20 dk daha kaynatalım.
Hazırladığımız aşuremizi tek tek cam kaselere bölüştürelim. Biz bu ölçüler ile 15 kase aşure elde ettik.
Aşure kaselerde soğumaya yüz tutunca, üzerini fındık, ceviz, fıstık, kuş üzümü, kuru üzüm ve nar taneleri ile süsleyebilirsiniz. Afiyet olsun.

Muhallebili Kemalpaşa Tatlısı
1 paket Kemalpaşa tatlısı (25 adet)
**Muhallebisi için:
5 su bardağı süt 
2 dolu yemek kaşığı mısır nişastası 
2 dolu yemek kaşığı un 
6 yemek kaşığı şeker 
2 yemek kaşığı Hindistan cevizi 
1 paket vanilya 
Tatlıyı üzerindeki tarife göre pişirmek için şeker ve su 
Yapılışı:Kemalpaşa tatlısı üzerindeki tarife göre pişirilir.
Benim pakette 35-40 dk. pişirin diyordu ancak ben o kadar pişirmedim. Yaklaşık 25 dakikada pişti. 35-40 dk. pişseydi çok eriyecekti.
Pişen tatlılar kaşıkla tek tek alınarak, dikdörtgen borcama (34*22 cm) dizilir.
Ve soğumaya bırakılır.
Ayrı bir yerde nişasta, un, şeker ve Hindistan cevizi karıştırılarak üzerine süt eklenir.
Ve orta hararetli ateşte karıştırılarak pişirilir.
Muhallebi koyulaşınca vanilya eklenir. Ve altı kapatılır.
Soğuyan tatlıların üzerine muhallebi sıcak olarak dökülür. Soğumaya bırakılır. Soğuduktan sonra buzdolabında dinlendirilir.
İyice soğuyan Muhallebili Kemalpaşa Tatlısı dilimlenir ve üzerine Hindistan cevizi veya fıstık serpilerek servis yapılır.

Üçgen Kek
**Keki için;
4 adet yumurta 
1,5 su bardağı şeker 
Yarım su bardağı sıvı yağ 
Yarım su bardağı ılık su 
1 paket şekerli vanilin 
1 paket kabartma tozu 
2,5 su bardağı + 2 yemek kaşığı un 
**Sosu için;
3,5 yemek kaşığı kakao 
2 su bardağı süt 
Yarım su bardağından biraz fazla şeker 
**Üzeri için;
2,5 yemek tabağı Hindistan cevizi 
Yapılışı:Yumurtaları sarı, beyaz ayırıyoruz. Aklarını şeker ile çırpıyoruz.
Sonra tek tek sarıları ekliyoruz. Çırpmaya devam ediyoruz.
Sıvı yağ ve suyu ekliyoruz. Çırpıyoruz.
Kabartma tozu, şekerli vanilin ve unu eleyerek ekliyoruz. Çırpmaya devam ediyoruz.
Yağladığımız büyük dikdörtgen borcama döküyoruz.
160-170 derece ısıtılmış fırında 20-25 dk pişiriyoruz.
O süre içerisinde sosumuzu hazırlayalım 😊 Ufak tencereye malzemeleri ekliyoruz. Bir taşım kaynatıyoruz. Ocaktan alıyoruz. Soğumaya bırakıyoruz.
Kekimiz pişince onu da iyice soğumaya bırakıyoruz.
Tamamen soğuyan keki, 15 eşit kareye bölüyoruz.
Kareleri de ortadan üçgen olacak şekilde kesiyoruz. Bu şekilde 30 adet üçgen kekimiz oluyor.
Üçgen parçaları teker teker alıyoruz. Kenarlarını sosa batırıyoruz. Ardından Hindistan cevizine batırıyoruz.
Dolapta veya serin bir yerde 2 saate yakın dinlendiriyoruz. Afiyet olsun.

Piyano Kek
**Keki için:
2 adet yumurta 
Yarım su bardağı şeker 
Yarım su bardağı sıvı yağ (100 ml)
Yarım su bardağı süt (100 ml)
1 su bardağı un 
1 paket kabartma tozu 
1 paket vanilya 
2 yemek kaşığı kakao 
**Keki ıslatma için:
1,5 su bardağı süt (300 ml)
2 yemek kaşığı kakao 
**Krema için;
3 su bardağı süt (600 ml)
2 Türk kahvesi fincanı şeker (1 su bardağından 1 parmak eksik)
2 Türk kahvesi fincanı un (1 su bardağından 1 parmak eksik)
200 ml sıvı krema 
**Üzeri için;
Kakao 
Yapılışı:İlk olarak keki hazırlıyoruz. Bunun için yumurta ve şekeri güzelce çırpın.
Diğer malzemeleri de ekleyerek kek hamurunu hazırlayın. (Ben 28×28 boyutlarında kare borcam kullandım. )
Yağlamış olduğunuz fırın kabına hamuru dökerek önceden ısıtılmış 175 derece fırında pişirin. (Benim kekim 25 dakikada pişti ancak fırından fırına farklılık olabileceğini aklınızda bulundurun ve keki kontrollü pişirin. )
Kek pişerken kremasını hazırlıyoruz. Bunun için süt, şeker ve unu tencereye alarak karıştırıyoruz ve ardından koyulaşıp göz göz olana kadar pişirin.
Krema koyulaştıktan sonra ocaktan alarak soğumaya bırakın. Bu aşamada ara ara karıştırın.
Oda ısısına geldikten sonra içerisine sıvı krema ekleyerek mikserle çırpın.
Keki ıslatmak için süt ve kakaoyu güzelce karıştırın.
Ardından pişen keki fırından çıkartarak üzerine süt ve kakao karışımını gezdirin.
Kremayı kekin üzerine boşaltarak her yeri eşit olacak şekilde yayın.
Kekin en üstünü kakao ile kaplayın.
Soğuduktan sonra buzdolabına kaldırın. Vaktiniz var ise 1 gece dinlendikten sonra çok daha güzel oluyor. Bizim gibi aceleci iseniz 3-4 saat sonra da yiyebilirsiniz. Afiyet olsun.

Dondurmalı İrmik Helvası
500 gram irmik 
1 paket margarin veya tereyağı (250g)
**Şerbeti için:
2 su bardağı süt 
1 su bardağı su 
2 su bardağı şeker (Ben 2,5 bardak kullandım, bize biraz tatlı geldi gerçi eşim çok beğendi ama ben çok tatlı sevmediğimden 2 bardak şekerin daha iyi olacağını düşünüyorum.)
**Üzeri için:
Fıstık 
**İçi için:
Sade dondurma 
Yapılışı:Süt, su ve şekeri küçük bir tencereye alın, şeker eriyene kadar karıştırarak ısıtın.
Kaynamasına gerek yok şeker erise yeterli gelecektir.
Sonra ocağı kapatarak irmiği kavurmaya başlayabilirsiniz.
İrmiği rahatça kavurabileceğiniz bir tencereye margarini alın ve eriyene kadar bekleyin.
Margarin eridikten sonra irmiği ilave edin.
Tahta bir kaşık ile irmiğin rengi koyulaşana kadar sürekli karıştırarak kavurun.
Helva yapmak aslında çok basit ama kavurma aşaması gerçekten kuvvetli bir kol istiyor. İki kişi iseniz süper arada bırakıp kaçabilirsiniz:)
İrmiğin rengi dönüp nefis kokularını saldığında isterseniz küçük bir kaba bir kaşık irmikten alarak üzerine bir kaşık şerbet döküp rengini kontrol edebilirsiniz.
Ben açık renk sevmediğimden iyice kavurdum sonra rengi yeterli geldiğinde ilk olarak elinize tencerenin kapağını alarak çok dikkatlice şerbeti dökün.
Hemen tencerenin kapağını kapatın, şerbet sıçrayabilir.
Daha sonra 6-7 dk. kadar karıştırarak koyulaşmasını bekleyin.
Ocağı kapatın ve tencerenin de kapağını kapatarak helvanın demlenmesini bekleyin.
Helva soğuduktan sonra hatta ılıkken daha çok seviyorum. Karıştırıp küçük bir kaseye streç film sererek, tabanına ve kenarlarına helvadan döşeyin.
Ortasına dondurma koyarak, ters çevirin.
Üzerini fıstık ile süsleyerek servis yapabilirsiniz.

Limonlu Cheesecake
**Alt taban için;
2 paket burçak bisküvi 
50 gram tereyağı 
**Kreması için:
400 gram labne 
400 gram krema 
2 yumurta 
1 su bardağı şeker 
2 paket vanilya 
2 yemek kaşığı nişasta 
2 yemek kaşığı un 
1 limon kabuğu rendesi 
**Limonlu üst sos için;
2 su bardağı su 
1 limon kabuğu rendesi ve suyu 
2 yemek kaşığı nişasta 
6 yemek kaşığı şeker 
Tercihe bağlı çay kaşığı ucuyla sarı gıda boyası 
Yapılışı:Bisküvileri rondodan geçirelim.
Erimiş tereyağını ekleyelim kelepçeli kalıbın tabanına yayalım.
Elimizle bastıralım ve dolaba atalım.
Kreması için, labne ve çiğ kremayı çırpalım.
Yumurta, şeker ilave edip un ve nişastayı ekleyelim.
Son olarak vanilya ,1 limon rendesini katalım.
Dolaptan çıkardığımız bisküvinin üzerine dökelim.
Fırına koymadan önce kalıbın kenarlarına folyo kaplayalım. kenarlarının çok kızarmaması için.
Üzerininde çatlamaması için fırına dayanaklı 2 küçük kase ile su koyalım.
160 derecelik fırında 1 saat pişirelim ve soğumaya bırakalım.
Üzerinin sosu için tüm malzemeleri karıştırıp muhallebi gibi pişirelim.
İlk sıcaklığı çıkınca kekimizin üzerine dökelim.
1 gece dolapta dinledirilirse daha iyi olur istediğiniz gibi süsleyebilirsiniz. Afiyet olsun.

Cevizli Pratik Ev Baklavası
3 yumurta 
1 su bardağı süt 
1 su bardağı sıvı yağ 
1 adet kabartma tozu 
1 yemek kaşığı sirke 
Yarım çay kaşığı tuz 
6 su bardağı un 
**İçi için;
Kırılmış ceviz ya da fındık 
**Açmak için;
Mısır nişastası 
**Şerbeti için;
4 bardak şeker 
5 bardak su 
Birkaç damla limon suyu 
**Üzeri için;
300 g tereyağı ya da margarin 
Yapılışı:Kolay ev baklavası hazırlamak için öncelikle yumurtayı, sütü, sıvı yağı, sirkeyi, kabartma tozunu ve tuzu yoğurma kabına boşaltın ve alabildiğince un ekleyerek ortalama yumuşaklıkta bir hamur elde edinceye kadar yoğurunuz.
Hazırladığınız hamuru 30 eşit parçaya bölünüz.
Bu parçaları tek tek tabak büyüklüğünde açarak aralarına nişasta serpip 10’ar 10’ar üst üste koyun.
10’arlı olarak grupladığımız bu üç parçadan parçalardan her birini merdane yardımı ile tepsi büyüklüğüne getirin.
 Merdane ile açtığınız hamurların aralarına ceviz ya da fındık serperek üst üste yerleştirin.
Dilediğiniz şekilde kesin ve üzerine her yerine eşit şekilde gelmesine dikkat ederek eritilmiş yağın yarısını dökün.
Önceden ısıtılmış 160°C fırına sürün hafif rengi değiştiğinde fırından alarak kalan yağı gezdirin ve tekrar fırına sürün altı üstü kızarana kadar pişirin.
*Ev Baklavası Şerbetinin Yapılışı*
4 bardak şeker ve 5 bardak suyu tencereye koyup 15 dk kaynattıktan sonra şerbetin içerisine bir kaç damla limon damlatarak 1-2 dk daha kaynatın.
Bu tarifte kullanılan tepsi 42 cm çapındadır. Bu ölçüye yakın bir tepsi tercih edebilirsiniz.
Sıcak baklavanın üzerine ılımış şerbeti dökün.

Soğuk Baklava
1 paket baklavalık yufka (800g)
150 g tereyağı 
3/4 (bir yarım+bir çeyrek) çay bardağı sıvı yağ (1 çay bardağından biraz az)
**Şerbeti için;
2 su bardağı şeker 
1 su bardağı su 
2 su bardağı süt 
**Arası için;
1 kase iri çekilmiş fıstık (dilerseniz fındık ya da ceviz de kullanabilirsiniz)
**Üzeri için;
2 yemek kaşığı kakao 
1 yemek kaşığı süt tozu 
Yapılışı:Soğuk baklava için ilk olarak şerbetini hazırlayalım. Bunun için tenceremize şeker ve suyu alarak kaynamaya bırakalım. Kaynadıktan 5 dakika sonra ocaktan alalım ve soğumaya bırakalım.
Ardından küçük bir sos tavasına ya da küçük bir tencereye tereyağımızı alalım ve eritelim. Yağımız erirken üzerinde oluşan köpükleri bir kaşık yardımı ile alalım.
Yağımız eridikten sonra ocaktan alalım ve üzerine sıvı yağımızı ekleyerek karıştıralım.
Baklava yufkamızı tezgaha alalım, kullanacağımız fırın kabımızı yufkamızın kenar kısmına yerleştirerek etrafından bıçak ile keselim. Ben bu tarifte küçük boy yuvarlak borcam kullandım (27cm).
Baklavamın çok kalın olmasını istemediğim için kenarda kalan baklava yufkasını kestim ve daha sonra başka bir tarifte kullanmak için hava almayacak şekilde paketleyerek kaldırdım (fotoğraflarda ve videoda daha net olarak görebilirsiniz)
Ardından daire şeklindeki yufkaların kenarlarında kalan kısımları da aralara yerleştirmek aldım. Bu aşamada baklava yufkalarınızın kurumaması için yufkalarınızı temiz bir örtü arasında tutmalısınız.
Daire şeklindeki yufkalarımızı alt ve üstte kullanmak için eşit olacak şekilde ayıralım.
Fırın tepsimizin tabanına yağ karışımımızdan 1 kaşık kadar alalım ve fırça ile her yerine gelecek şekilde sürelim.
Daha sonra 1 tane bütün yufkamızdan yerleştirelim.  Üzerine kenarlarda kalan parçalardan da bir kaç yaprak yerleştirelim. Ve 1 kaşık daha yağ gezdirelim.
Tekrar daire şeklindeki yufkamızdan yerleştirelim. Üzerine parçalı yufkalardan yerleştirerek üzerine bir kaşık yağ gezdirelim.
Bu şekilde yufkaların yarısını tepsimize üst üste sıralayalım (Son 2 katta bütün yufka parçalarından yerleştirelim.)
Ardından baklavamızın ara malzemesini yerleştirelim. Ben iri çekilmiş fıstık kullandım siz dilerseniz fındık ya da cevizde kullanabilirsiniz.
 Bu aşamada fırınımızı alt üst fansız ayarda 170°C’de ısınmaya bırakalım.
Fıstıklarımızı yerleştirdikten sonra üst için ayırdığımız yufkalarımızı üst üste, aralarına yağ dökerek aynı şekilde sıralamaya devam edelim.
Yufkaları yerleştirme işlemi bittikten sonra kenardan taşan kısımlar varsa bıçak ile keselim ve yağımızdan sürelim.
Hazırladığımız baklavamızı dilediğimiz boyutta keselim.
Baklavamızı 170°C fırında altı ve üstü nar gibi kızarana kadar pişmeye bırakalım. Ben 1 saat 10 dakika kadar pişirdim, fırına göre değişir bu süre, acele etmeden güzelce pişmesini bekleyin.
Baklavamız pişerken biz de şerbetimizin sütünü ekleyelim ve karıştırarak bekletelim.
Kızaran baklavamızı fırından alalım ve ilk sıcağının çıkması için 10 dakika kadar bekletelim.
Soğuyan baklavamızın üzerine şerbeti her yerine gelecek şekilde gezdirelim. Şerbeti çekmesi için 1 saat kadar dinlendirelim.
Sıra geldi baklavamızın üzerini süslemeye. Ben kakaoyu süt tozu ile karıştırarak açtım. Ardından süzgeç yardımı ile baklavanın her yerini bu karışımla kapladım. Buzdolabında dinlendirdiğimiz soğuk baklavamız hazır.
Üzerini toz fıstıkla ve çikolata rendesi ile süsleyerek soğuk baklavayı servis edebilirsiniz. Afiyet olsun.
Not: Kakaonun yoğun tadını kırmak için süt tozu ekledim, biraz tatlı olabilir ama pudra şekeri kullanabilirsiniz. Nesquik kullanılan tariflere de denk geldim. Ya da doğruca üzerine bol çikolata rendesi serpebilirsiniz.

Güllaç
12 yaprak güllaç 
1,5 litre süt 
2 su bardağı şeker 
Çekilmiş ceviz 
2 yemek kaşığı gül suyu (isteğe göre)
**Üzeri için:
Toz Antep fıstığı 
Kiraz şekerlemesi 
Yapılışı:Güllaç tatlısını yapmak için; öncelikle süt ve şekeri tencereye alarak ısıtıyoruz, şekerler tamamen erisin. Bu aşamada sütü çok fazla ısıtmanıza gerek yok, şekerin erimesi yeterli olacaktır.
Daha sonra sütü oda sıcaklığında ılınmaya bırakıyoruz. Eğer el yakmayacak şekilde ısıttıysanız tekrar ılıması için beklemenize gerek olmayacaktır. Süt kaynar olursa tatlınız hamur olur o nedenle el yakmayacak şekilde olmalı.
Güllaç yaprağının parlak kısmı üste gelecek şekilde ilkini derince bir tepsiye koyuyoruz.
Üzerine her yanı ıslanacak şekilde bir iki kepçe süt döküyoruz.
Altı güllaç yaprağı için aynı işlemi tekrarlayalım ve 6. katı da ıslattıktan sonra bu kata ceviz serpelim ve üzerine diğer güllaç yapraklarını aynı şekilde ıslatarak serelim.
Kalan şekerli sütün içerisine 2 yemek kaşığı gül suyu ekleyip tatlının üzerine gezdirelim. Burada kullandığınız gül suyunun kozmetik ürünü olmamasına dikkat etmelisiniz.
Hazırladığımız tatlımızı 2 saat kadar buzdolabında muhafaza edelim.
En az 2-3 saat dinlendirdikten sonra üzerini isteğe göre süsleyerek servis edebilirsiniz. Ben toz antep fıstığı ve kiraz şekerlemeleri ile süsledim. Afiyet olsun!

Komşu Çatlatan Ekler Tarifi
**Hamuru için;
125 g tereyağı 
1,5 su bardağı su 
1 su bardağı + 1 yemek kaşığı un 
1 paket vanilya 
4 adet yumurta 
**Kreması için;
4 su bardağı süt 
1 su bardağı şeker 
5 yemek kaşığı un 
2 yemek kaşığı nişasta 
1 adet yumurta 
1 paket krem şanti 
**Üzeri için;
Çikolata 
Yapılışı:Kremayı hazırlamak için uygun bir tencereye sütü, şekeri, unu, nişastayı ve yumurtayı ekleyelim, karıştırarak pişirelim.
Göz göz olan kremamızı ocaktan alalım, uygun bir kaba aktaralım ve üzerini streçleyerek soğumaya bırakalım.
Hamurunu hazırlamak için tereyağı ve suyu tencereye alalım. Tereyağı eriyince unu ve vanilyayı da ilave edelim, güzel bir şekilde karıştırarak pişirelim.
Kıvam alan hamurumuzu ocaktan alalım ve 10 dakika kadar soğumaya bırakalım.
Soğuyan hamurumuza yumurtaları teker teker iyice yedirerek ekleyelim.
Hamurumuzu hazırladıktan sonra çift kilitli poşetimize alalım ve kilidini kapatalım.
Fırın tepsisine pişirme kağıdını yerleştirdikten sonra poşetimizin ucunu keselim ve hamurumuz bitene kadar tepsiye şeritler halinde sıkalım. Eğer hamurunuzun kenarlarında eğrilikler olursa parmağınızı su ile ıslatıp düzeltebilirsiniz. Ben bu ölçüler ile yaklaşık 50 adet ekler elde ettim.
Ekler hamurlarımızı önceden ısıttığımız 180°C fırında yaklaşık 35 dakika kadar pişirelim. Ekler hamurlarınız pişerken fırının kapağını açmamanız eklerlerinizi olumlu yönde etkileyecektir.
Fırından aldığımız ekler hamurlarımızı soğumaya bırakalım ve bizde bu sırada soğuyan kremamıza toz krem şantiyi ekleyerek mikser yardımı ile çırpalım.
Eklerlerimizi bir kenarından bıçak ile keselim ve içerisine kremamızdan sıkalım. Bu aşamada eklerlerinizi kesmeden üzerinden delerek içerisine kremayı doldurabilirsiniz.
Hazırladığımız eklerlerimizi benmari usulü erittiğimiz çikolataya batıralım ve servis tabağına alalım.
Üzerini dilediğiniz şekilde süsleyerek servis edebilirsiniz. Afiyet olsun.

Cevizli Fincan Kadayıf Tatlısı
300g kadayıf 
Yarım su bardağı kırık ceviz 
150g tereyağı 
**Şerbeti için;
1,5 su bardağı şeker 
2 su bardağı su 
4-5 damla limon suyu 
Yapılışı:Kadayıftan bir tutam alınarak orta boy bir fincana üzerinden bastırarak yerleştirilir.
 Üzerine 2 tatlı kaşığı kadar ceviz koyulur ve tekrar kadayıf yerleştirilerek iyice bastırılır.
Fincan fırın kabına ters çevrilerek kadayıf topları tepsiye dizilir.
300 g kadayıftan 8 adet kadayıf topu hazırlanabilir.
150 g tereyağı eritilerek kadayıfların üzerine gezdirilir.
180 C derece ısıtılmış fırında kızarana kadar pişirilir.
Tatlı piştikten sonra soğumaya bırakılır.
Şerbeti için 1,5 su bardağı şeker ve 2 su bardağı su tencereye alınarak 10 dk. kaynatılır.
4-5 damla limon suyu eklenerek 1-2 dk. daha kaynatılır, ocaktan alınır.
5 dk ilk sıcaklığının çıkması beklenen şerbet, soğumuş kadayıfların üzerine gezdirilir.
Şerbeti çekip soğuduktan sonra dilerseniz sade, dilerseniz üzerinde kaymak veya  dondurma ile servis edilir.

Muffin
*(30 muffin için)*
4 yumurta 
1 su bardağı süt 
2 yemek kaşığı yoğurt 
Yarım su bardağından biraz fazla sıvı yağ 
50 g labne peyniri (2 yemek kaşığı kadar, yerine tereyağı da kullanabilirsiniz, isteğe bağlı)
1,5 su bardağı şeker 
1 paket kabartma tozu 
1 paket vanilya 
2,5 su bardağı un 
Yapılışı:Yumurta sarıları ile beyazları ayrılır. Beyazlar mikser ile köpük köpük olana kadar çırpılır. Bekletilir.
Diğer yanda yumurta sarıları ile şeker çırpılır.
Süt, sıvı yağ, labne peyniri, yoğurt ilave edilerek tekrar çırpılır.
Kuru malzemeler, un, kabartma tozu ve vanilya elenerek karışıma ilave edilir. Karıştırılır.
Kıvamı biraz koyu gelebilir ama son olarak yumurta akları eklenir.
Kaşık ya da spatula yardımı ile aynı yönde karıştırılarak köpükler sönmeden hamur güzelce karıştırılır.
Bu arada fırın 170 derecede çalıştırılır.
Hamur kalıpların üzerinde 1 cm kadar boşluk kalacak şekilde kalıplara paylaştırılır. Fırına sürülür.
Yaklaşık 20-22 dk kadar pişirilir. Kürdan yardımı ile pişip pişmediğini kontrol edebilirsiniz. Afiyet olsun.

Sütlaç
1 lt süt 
2 çay bardağı pirinç 
1 litre su 
3 yemek kaşığı pirinç unu 
1,5 -2 su bardağı toz şeker (eğer çok şekerli sevmiyorsanız 1,5 bardak kullanabilirsiniz)
1 su bardağı süt 
Tarçın 
Yapılışı:Sütlaç yapmak için öncelikle pirinci yıkayıp su ile ateşe koyun.
Pirinçler uzayıp suyu çekene kadar kaynatın. Ocağı çok yüksek ateşte açarak pirinçleri yakmamaya dikkat edin.
Ardında soğuk sütü ekleyin. 1-2 defa karıştırıp, kaynamasını bekleyin.
Bu arada bir kasede pirinç ununu 1 su bardağı soğuk süt ile ezin. Topak kalmamasına mutlaka dikkat edin.
Tencerede kaynamakta olan sütten 1-2 kepçe alıp kaseye ekleyin. (pirinç unu ılınmış olmalı).
Pirinç ununu tencereye ekleyin, ara sıra karıştırarak 10 dakika kadar pişirin.
Toz şekeri ilave edip karıştırın ve 1-2 taşım daha kaynatın.
Sütlacı kaselere paylaştırın.
Soğuyunca sütlaçların üzerlerine tarçın serperek servis edebilirsiniz. Afiyet olsun.

Yumuşacık Kolay Pasta
Kullandığım su bardağı ölçüsü 200ml’lik.
**Keki İçin;
3 adet yumurta (oda sıcaklığında)
1 su bardağı şeker 
1 su bardağı süt (oda sıcaklığında)
Yarım su bardağı sıvı yağ 
2,5 su bardağı un 
2 yemek kaşığı dolusu kakao 
1 paket kabartma tozu 
1 paket vanilya 
**Keki Islatmak İçin;
1,5 su bardağı oda sıcaklığında süt 
**Üzeri İçin;
2 poşet krem şanti 
1,5 su bardağı soğuk süt 
3 yemek kaşığı nutella veya sürülebilen başka çikolata 
**Çikolatalı Ganajı İçin;
1 paket sıvı krema 
80 gr bitter çikolata 
Yapılışı:Öncelikle keki için bir kaba yumurtalar, şeker ve vanilya koyup mikserle 5 dakika göz göz olana kadar çırpılır.
Üzerine süt ve sıvı yağ ilave edip tekrar çırpılır.
Ayrı kase de kakao, kabartma tozu ve un karıştırılır ve içine elenir, tekrar çırpılır.
Yağlanmış büyük dörtgen borcama dökülür ve önceden ısıtılmış 175 derece fırında 20-30 dakika kontrollü pişirilir. Benim fırınım 20 dakikada pişirdi, kürdan testi yapmayı unutmayın lütfen.
Keki fırından aldıktan sonra ılımaya bırakılır. Eğer sizin kekinizin ortası da göbek gibi şişmişse fırından çıkardıktan sonra üzerine bir bez koyup hafif bastırarak düzleştirin.
Ilıyan keke rast gele kürdan batırılır, daha sonra üzerine süt dökülür ve çekmesi beklenilir.
Kreması için soğuk süt ve krem şanti tozu koyulaşana kadar çırpılır. Kıvam alan kremaya nutella ilave edilir ve tekrar çırpılır.
Daha sonra kekin üzerine eşit şekilde yayılır, 1 saat buzdolabında dinlendirilir.
Ganajı için sıvı krema kaynama noktasına gelmeden küçük bir tencerede ısıtılır, ocaktan alınır. İçine bitter çikolata ilave edilir ve eriyene kadar güzelce karıştırılır. Ilıması için kenarda bekletilir ara ara karıştırılır.
Ardından hazırladığımız ganajı çok soğumadan kekin üzerine eşit şekilde dökülür ve güzelce yayılır. Çok soğursa sürmesi zorlaşır dikkat edelim. Buzdolabında 3-4 saat dinlendikten sonra, servise sunulur.

Tiramisu Tarifi (Kek ile)
**Keki için:
4 adet yumurta 
1 su bardağı toz şeker 
1 su bardağı un 
3 çorba kaşığı kakao 
1 paket kabartma tozu 
1 paket şekerli vanilin 
**Kreması için:
1 litre süt 
7 çorba kaşığı un 
1 yumurtanın sarısı 
250 gr maskarpone veya 250 gr labne peyniri 
2 paket şekerli vanilin 
1 su bardağı toz şeker 
**Keki ıslatmak için:
2 tatlı kaşığı granül kahve (nescafe)
1, 5 su bardağı su 
4 tatlı kaşığı toz şeker 
**Üzerine serpmek için:
Kakao 
Yapılışı:Keki için yumurtayı ve toz şekeri 5 dakika çırpın.
Üzerine unu, kakaoyu, kabartma tozunu eleyerek ilave edin.
En son şekerli vanilini ilave edip iyice karıştırın.
Orta boy borcama veya yuvarlak kek kalıbına dökün,.
Önceden ısıtılmış 180 derece fırında pişirin ve soğumaya bırakın.
Sütü, şekeri, yumurtanın sarısını ve unu bir tencereye alın iyice çırpın, içinde topaklanma kalmasın ocağa alıp karıştırarak kaynatın.
Kaynamaya başladıktan sonra şekerli vanilinin ilave edip kısık ateşte karıştırmaya devam ederek 4 dakika daha kaynatıp ocaktan alın.
Ocaktan aldığınız muhallebiye maskarponu ilave edip iyice karıştırın.
Kahveyi, şekeri ve suyu karıştırın.
Pasta kekini ikiye kesin üzerine kahvenin yarısı ile ıslatın üzerine önceden hazırladığınız kremanın yarısını yayın
Diğer Pasta kekini kremanın üzerine kapatın, aynı şekilde kahveli suyla ıslatın kalan kremayı üzerine sürün isterseniz benim yaptığım gibi üzerine poşetle krema sıkabilirsiniz
Tiramisu pastanızı en az 2 veya 3 saat dinlendirin üzerine kakaoyu eleyip servis yapın
Afiyet Olsun.
Not: Kullandığım Kek Kalıbı (çemberi  18×27 cm. çapında dikdörtgen kalıp ama onun yerine 26 cm çapında yuvarlak kek kalıbı da kullanabilirsiniz.

Vişneli Cevizli Brownie
3 adet yumurta 
1 su bardağı toz şeker 
200 gram bitter çikolata 
150 gram tereyağı 
1 paket vanilya 
1/4 (çeyrek) çay kaşığı tuz 
1 su bardağından bir parmak eksik un 
2 yemek kaşığı ceviz kırığı 
**Üzerine;
1 su bardağı vişne 
1/2 (yarım) çay bardağı ceviz kırığı 
Yapılışı:Tereyağını yakmamaya özen göstererek eritin ve ateşten alın. Çikolataları içine ilave edin ve iyice karıştırarak eritin.
Yumurtaları çırpma kabına alın ve mikserin yüksek devrinde kısa bir süre çırptıktan sonra toz şekeri ekleyin, 5-10 dakika arası beyazlaşana kadar güzelce çırpın.
İlk sıcaklığı çıkmış olan çikolata tereyağı karışımını da, yumurtalı karışıma yavaşça ekleyin ve tamamen karışana kadar çırpın.
Son aşamada; un, tuz ve vanilya ilavesini yapın ve kuru malzemeleri ekledikten sonra, sadece karışacak kadar çok kısa bir süre çırpın ve mikseri kapatın. (kesinlikle uzun süre çırpmamaya özen gösterin) Ceviz kırığını da ekleyerek, tahta bir kaşıkla nazikçe karıştırın.
Yağlı kağıt serilmiş fırın kabına (ben küçük boy kare borcam kullandım, 22 x 22 cm), brownie hamurunu dökün ve üzerine vişneleri bastırmadan dizin ve tekrar ceviz serpin. (vişneleri dondurucudan kullanırsanız, çözdürüp, suyunu süzdürün)
Önceden 165 dereceye ısınmış fırında, yaklaşık 40 dakika pişirin. Nefis brownie’miz servise hazırdır. Afiyet olsun.

Kabak Tatlısı
2 kg balkabağı 
3 su bardağı toz şeker (kabağın cinsine göre değişir, tatsız ise daha fazla şeker eklenebilir)
1 su bardağı dövülmüş ceviz 
Yapılışı:Kabak tatlısı için kabağı ince ince dilimledikten sonra soyup çekirdeklerini çıkartın.
Yıkadıktan sonra 2-3 parmak genişliğinde dilediğin uzunlukta doğrayın.
Büyük ve yayvan bir tencereye kabakları, aralarına şeker serperek kat kat dizin.
2-3 saat  ya da bir gece ağzı kapalı olarak bekletin. Bu bekleme sırasında kabak su salacağı için pişirirken ayrıca su koymaya gerek yok.
Geceden bekletilen kabak kaynayana kadar orta ateşte, kaynadıktan sonra kısık ateşte  yumuşayana kadar pişirin. Arada çatalla pişip pişmediğini kontrol edebilirsiniz.
Soğuduktan sonra balkabağı tatlısı servis tabağına alınır, üzerine tahin gezdirilip dövülmüş ceviz serpilerek servis edilir.
Dilerseniz kabakların üzerine kendi şerbetini ağdalaştırıp da gezdirebilirsiniz. Kabağın şerbetinin koyulaşması için bir sürede kapağı açık olarak pişirmelisiniz.
Aynı şekilde kabak tatlınızı fırında pişirerek de çok hoş bir tat elde edebilirsiniz.

En Basit Elmalı Tart
Milföy hamuru 
2 adet yumurta sarısı 
1 su bardağı şeker 
3 yemek kaşığı tarçın 
1 adet elma 
Yapılışı:Pişirme kağıdı serdiğimiz fırın tepsisinin içerisine milföy hamurlarını alalım ve üzerlerini çatal ile delelim.
Daha sonra bir kaseye aldığımız yumurta sarılarını milföylerin üzerine fırça yardımı ile sürelim.
Bir kasede şeker ve tarçını karıştıralım ve milföylerin üzerine serpiştirelim.
Dilimlediğimiz elmanında dilimlerini  milföyün üzerine yerleştirelim.
200°C fırında yaklaşık 20-25 dakika pişirelim. Pişen Elmalı Tartlarımız servise hazır. Üzerine pudra şekeri serperek servis edebilirsiniz. Afiyet olsun.

Ekmek Kadayıfı
Orta Boy Ekmek Kadayıfı 
2 su bardağı soğuk su 
**Şerbeti için;
5 su bardağı şeker 
8 su bardağı su 
Yarım limon suyu 
Yapılışı:Geniş bir tepsinin içerisine ekmek kadayıfımızı alalım ve her yerine gelecek şekilde üzerine soğuk suyu dökelim. Tersini çevirip arka tarafınında ıslanmasını sağlayalım, şerbeti hazırlanana kadar dinlenmeye bırakalım.
Şerbeti hazırlarken ilk olarak tencereye şekerin 1 su bardağını alalım ve tenceremizi ocağa yerleştirerek karamelize edelim.
Şeker eriyip rengi değişene kadar orta ateşte karıştırmaya devam edelim. Karamel tadını sevmiyorsanız şekeri karamelize etmeden de hazırlayabilirsiniz.
Karamelize olan şerbetin üzerine suyu ekleyelim, kalan şekerimizi ve limon suyunu da ilave edelim.
Kaynayan şerbetimizi ocaktan alalım.
Ekmek kadayıfımızı tepsi ile beraber ocağın üzerine alalım ve şerbetin yarısını üzerine gezdirelim. Tepsinin kenarında kalan şerbeti de kaşık yardımı ile tatlımızın üzerine gezdirelim.
Ocağı orta ateşte açalım ve tepsiyi çevirerek tatlımızın şerbeti çekmesini sağlayalım.
Kalan şerbeti de tatlının üzerine yavaş yavaş dökelim.
Bu şekilde tatlı tüm şerbetini çekene kadar ağır ağır pişirmeye devam edelim.
Şerbetin çektikçe büyüyen ve tepsiye yayılan ekmek kadayıfını şerbetini tamamen çektikten sonra ocaktan alalım, soğumaya bırakalım.
Soğuyan ekmek kadayıfını kaymak  ile servis edebilirsiniz. Dilerseniz ekmek kadayıfını ortadan kesip arasına kaymak yerleştirebilirsiniz de. Eğer manda kaymağı kullanırsanız onunla çok daha lezzetli olacaktır. Afiyet olsun.

Bisküvili İrmik Tatlısı
1 litre süt 
1 su bardağı irmik 
1 su bardağı toz şeker 
1 paket vanilya 
1 yemek kaşığı tereyağı 
1 paket bisküvi (200g)
**Üzeri için;
Yarım paket bisküvi (100g)
Yapılışı:Uygun bir tencereye sütü, irmiği ve toz şekeri karıştırarak ocağa alalım.
Ardından orta ateşte sürekli karıştırarak koyulaşana kadar pişirelim.
Muhallebimiz koyulaşıp göz göz olunca içerisine tereyağı ve vanilyayı ekleyerek yağ eriyene kadar karıştırmaya devam edelim.
Hazır olan muhallebimizi ocaktan alalım.
Uygun bir fırın kabına bisküvilerimizden bir sıra olacak şekilde dizelim. Ben bu tarifte 20×29 cm çapında borcam kullandım.
Dizdiğimiz bisküvilerimizin üzerine muhallebimizden gezdirelim ve spatula ile her yeri eşit olacak şekilde düzeltelim.
Tekrar bisküvi dizelim ve yine muhallebimizden dökerek her yerine yayalım.
Son kez bisküvilerimizi dizelim ve kalan muhallebiyi de üzerine gezdirerek düzgün bir şekilde yayalım.
Ardından tatlımızı buzdolabına kaldıralım ve en az 2-3 saat dinlenmeye bırakalım.
Üzeri için kullanacağımız bisküvilerimizi rondodan geçirelim.
Sürenin sonunda tatlımızı dolaptan alalım ve üzerine rondodan geçirdiğimiz bisküvilerimizi serperek düzeltelim.
Tatlımızı dilimleyip süsleyerek servis edelim. Afiyet olsun!

Hürrem Gözü
1 lt süt 
Yarım çay bardağı nişasta 
Yarım çay bardağı un 
1 çay bardağı şeker 
1 paket vanilya 
1 paket sade toz krem şanti 
**Üzeri için;
2 tane kivi 
Kivili elmalı jöle 
Yapılışı:Tencereye krem şanti ve vanilya hariç diğer malzemeleri alalım. Çırpıcıyla karıştırıp ocağa alalım.
Kaynayıp baloncuk çıkana kadar pişirelim. Ocaktan almadan önce vanilyalı ekleyip tekrar karıştıralım.
Pişen muhallebimizin ilk sıcağı çıktıktan sonra toz krem şantiye ilave edip blenderla çırpalım.
Hiç topak kalmamasına özen gösterelim. Muhallebimizi kuplara bölüştürüp jölemizi hazırlayalım.
Jöle için paketin arkasındaki tarife göre hazırlayalım. İlk olarak muhallebilerimizin üzerine dilimlediğimiz kivileri yerleştirelim.
Ardından hazırladığımız jöleyi dinlendirmeden kupların üzerine dökelim. 1-2 saat dinlendirdikten sonra servis edebilirsiniz.Afiyet olsun.

Lokma Tatlısı
3,5 su bardağı un 
2 su bardağı su 
1 paket instant maya 
1 tatlı kaşığı şeker 
1 silme çay kaşığı tuz 
**Şerbeti için:
2 su bardağı şeker 
1,5 su bardağı su 
1 dilim limon 
Yapılışı:Öncelikle şerbetimizi hazırlıyoruz. Ben limon kullanmadım ama tarifimize göre limonu, şekeri ve suyu tencereye alıp kaynatıyoruz. Kıvamlı bir şerbetimiz olacak.
Şerbeti soğumaya bırakıyoruz.
Tatlımız için hamuru hazırlıyoruz. Gerekli malzemeleri bir kaba alıyoruz ve mikser yardımıyla karıştırıyoruz.
Kek hamurundan daha kıvamlı bir hamur elde ediyoruz.
1 saat kadar mayalanması için dinlenmeye bırakıyoruz ve bekliyoruz.
Mayasını bulan hamurumuzu alıyoruz.
Bir tencereye yarısına kadar sıvı yağ ekliyoruz ve kızdırıyoruz.
Hamurdan avucumuzun içine yumruk yapar gibi alıyoruz.
Yağa batırılmış tatlı kaşığıyla yumruğumuzun üzerinde kalan parçayı alıyoruz ve kızgın yağa atıyoruz.
Ara ara karıştırarak arkalı önlü kızartıyoruz.
Kızaran hamuru şerbetin içine atıyoruz ve yine karıştırarak 2 dakika kadar bekletiyoruz ve servis tabağına alıyoruz.
Hamur bitene kadar bu işleme devam ediyoruz.
Eğer şerbetimizden kaldıysa üzerine döküp tatlıyı batırarak tüketebilirsiniz. Afiyet olsun.

Porsiyonluk Şahane Köstebek Pasta
**Kek İçin;
3 adet yumurta 
1 su bardağı şeker 
1 su bardağı süt 
Yarım su bardağı zeytinyağı ya da sıvı yağ 
3 yemek kaşığı kakao 
1 paket vanilya 
1 paket kabartma tozu 
2 su bardağı un (Ben 2. su bardağını bir parmak eksik ekledim sizde kontrollü ekleyin )
**Krema İçin;
2 poşet krem şanti 
1, 5 su bardağı süt 
3 yemek kaşığı Hindistan cevizi 
1 su bardağı kadar damla çikolata 
**Kekleri Islatmak İçin;
Süt 
**Pastanın Arası İçin;
2 adet muz 
1 adet kivi 
Kullandığım su bardağı ölçüsü 250 ml
Yapılışı:Öncelikle krem şantiyi sütle çırpıyoruz ve hazırlıyoruz.
Kremşanti katılaşıp hazır olunca üzerine Hindistan cevizini ekleyip 1 dakika kadar tekrar karıştırıp üzerini kapattığımız krem şantiyi buzdolabına kaldırıyoruz.
Kek için yumurta ve şekeri mikserle 5 dakika çırpıyoruz, üzerine süt ve yağı ekleyip tekrar karıştırıyoruz.
Tekrar üzerine eleyerek kakao, kabartma tozu, vanilya ve unu ekleyerek karıştırıyoruz.
Bu aşamada unun önce 1 su bardağını ekleyip kalanını yavaş yavaş eklemek gerekiyor. Kek hamuru çok katı olmasın.
Hazırladığımız kek hamurunu yağlanmış büyük dikdörtgen borcama döküyoruz ve önceden 160-170 derecede ısıtılmış fırında 25-30 dakika kadar kontrollü olarak pişiriyoruz. Benim kekim 25 dakikada pişti siz fırınınıza göre pişme süresini ayarlamalısınız.
Pişen keki fırından alıp üzerine bir bez örterek 2-3 saat dinlendiriyoruz çünkü dinlenip iyice soğuyan kek daha rahat kesiliyor ve rondodan geçirdiğimizde de daha güzel oluyor.
Dinlenen kekten istediğiniz ölçüde yuvarlak parçalar çıkarıyoruz, ben su bardağı kullandım. Kek parçalarını sütle hafifçe ıslatıyoruz.
Krem şantiyi buzdolabından alarak üzerine damla çikolatayı ekleyip karıştırıyoruz ve krem şantiden çok az olacak şekilde kek parçalarının üzerine sürüyoruz.
Üzerine dilimlenmiş muz ve isteğe bağlı kivi koyarak üzerine 1’er kaşık dolusu kubbe şeklinde krem şanti koyuyoruz.
Artan kek parçalarını rondodan geçiriyoruz ve krem şanti koyduğumuz keklerin üzerini bu kek kırıntılarıyla bolca kaplayarak servis tabağına alıyoruz.
Bütün pastaları hazırladıktan sonra buzdolabında birkaç saat dinlendirerek servis ediyoruz.

Ayva Tatlısı
4 adet ayva 
8 kahve fincanı şeker 
3su bardağı su 
Bir avuç hibiskus çayı yaprağı 
**Üzeri için;
1 paket krem şanti 
1 çay bardağı süt 
Antep fıstığı 
Yapılışı:Ayvaları iyice yıkayalım, soyarak ortadan ikiye bölelim.
Orta kısımdaki çekirdekleri ayıralım. Çekirdekleri kullanacağız.
Yarım ayvaları yayvan bir tencereye alalım, her yarım ayvanın üzerine bir fincan şeker koyalım.
Yine her biriniz üzerine ikişer, ayvaların aralarına ikişer hibiskus yaprağı koyalım.
Ayırdığımız çekirdekleri ayvaların aralarına koyalım, şerbetin kıvam almasına yardımcı oluyor.
Üzerine 3su bardağı su ilave edelim.
Önce ocağı yüksek ısıda, kaynadıktan sonra kısık ateşte pişirelim.
Ayva çabuk yumuşuyor, sık sık kontrol edelim ama burada bir süre belirtemiyorum; ayvaların cinsi, büyüklüğü pişme süresini etkiliyor çünkü.
Kontrollü pişirelim, bir bıçağın ucuyla özellikle içi kısımlarını kontrol edelim.
Servis tabağına alıp soğumasını bekleyelim. Bu arada krem şantiye bir çay bardağı sütle çırpıp dolaba kaldıralım.
Tatlı iyice soğuduktan sonra isterseniz kaşıkla isterseniz krema poşetine koyarak krem şantiye ayvaların üzerine koyalım.
İsterseniz üzerine Antep fıstığı veya cevizle süsleyebilirsiniz.

Meyveli Parfe
1 poşet Krem şanti 
1 su bardağı Soğuk Süt 
1 paket bisküvi 
1 kase çilek 
Yarım çay bardağı damla çikolata 
1 avuç Fındık İçi 
Yapılışı:Uygun bir çırpma kabına krem şantimizi alalım ve üzerine soğuk sütümüzü ekleyerek koyu bir kıvam alana kadar çırpalım. Bu aşamada sütünüzün soğuk olması krem şantinizin daha koyu bir kıvam almasını sağlayacaktır.
Krem şantimiz istediğimiz kıvama geldikten sonra içerisine elimizle parçalara böldüğümüz bisküvilerimizi ekleyelim.
Ardından dilimlediğimiz çilekleri, damla çikolataları ve fındık içini de ilave ederek güzelce karıştıralım.
Baton kek kalıbımızın içerisini streç film ile kaplayalım ve hazırladığımız harcı kalıbımıza yerleştirelim.
Kenardan artan streç filmleri üzerine kapatalım ve parfemizi en az 3-4 saat kadar dondurucuda bekletelim.
Sürenin sonunda parfemizi alalım ve dilediğimiz şekilde süsleyerek servis edelim. Deneyeceklere afiyet olsun.

Muhteşem Sosuyla Duble Islak Kek
**Keki için:
3 adet yumurta 
1 su bardağı şeker 
1 su bardağı süt 
1 su bardağı sıvı yağ 
4 yemek kaşığı kakao 
1,5 su bardağı un 
1 paket vanilya 
1 paket kabartma tozu 
**Sosu için:
1 su bardağı süt 
1 su bardağı şeker 
3 yemek kaşığı kakao 
Yarım su bardağı sıvı yağ 
Bir çay kaşığından az tuz 
Yapılışı:Öncelikle şeker ve yumurtayı bir kaba alarak köpürene kadar çırpalım.
Üzerine sıvı yağ süt ve vanilyayı da ekleyip tekrar iyice çırpalım.
Ardından kakao ve kabartma tozunu ve en son unumuzu da ekleyip karıştıralım. 30 cm’lik borcama dökelim.
Önceden ısıtılmış 180 derece fırında 30-35 dk. kadar pişirelim.
Kürdan testi ile piştiğini gördükten sonra fırından alalım, kekimiz soğurken bizde sosumuzu yapalım.
Sosumuz için bütün malzemeleri küçük derin bir tencereye alarak pürüzsüz bir kıvam alana kadar karıştıralım.
Kaynadıktan sonra 3- 4 dk. daha fokurdatıyoruz ve altını kapatalım ve ılımaya bırakalım.
Kekimizi dilimleyip sosumuzu üzerine dökelim harika bir tarif deneyen herkese afiyet olsun.

Elmalı Tart
Yarım paket oda sıcaklığında tereyağı ya da margarin (125 gr)
1 adet yumurta 
Yarım su bardağı toz şeker 
Yarım paket kabartma tozu 
Aldığı kadar un (yaklaşık 2 su bardağından 2 çorba kaşığı fazla un)
**Elmalı Harç için:
4 adet orta boy elma (büyükse 3 adet yeterli)
2 yemek kaşığı toz şeker 
1 tatlı kaşığı tarçın 
**Üzerine:
Pudra şekeri 
Yapılışı:İlk olarak elmalı iç harcını hazırlayalım. Elmaların kabuklarını soyup rendeleyelim. Tarçını ve şekeri de ekleyip pişirelim ve ocaktan alıp soğumaya bırakalım.
Daha sonra tart hamurunu hazırlayım. Bir kapta yumurta, tereyağı, şekeri iyice elimizle karıştıralım. Kabartma tozu ve unu azar azar ekleyip ele yapışmayan kulak memesi yumuşaklığında bir hamur elde edelim. Hamuru 15 dk. kadar dinlenmeye bırakalım.
Hamur ve iç harcını tart kalına yerleştirelim. Dinlenen hamurdan portakal büyüklüğünde bir parça ayıralım. Kalan hamurdan orta boy borcam tepsisi ya da tart tepsisi kadar oklava ile açalım. Yağlanmış tepsiye yerleştirip elmalı harcı döküp yayalım. Portakal büyüklüğündeki hamuru da açıp şeritler kesip üzerine koyalım.
Elmalı tartımızı pişirelim. Önceden ısıtılmış 185 derece fırında kızarana kadar pişirelim.
Üzerine pudra şekeri serpip servis edelim. Afiyet olsun.

Mozaik Pasta
300 gram petibör bisküvi 
1 su bardağı süt 
3 yemek kaşığı kakao 
5 yemek kaşığı şeker 
3 yemek kaşığı eritilmiş tereyağı/margarin 
1 su bardağı ceviz veya fındık (isteğe bağlı)
Yapılışı:Mozaik pasta için öncelikle  margarin veya tereyağını bir tavada eritiyoruz.
Karıştırma kabına eriyen yağı, sütü, şekeri ve kakaoyu alarak içerisinde güzelce karıştırıyoruz.
Elde ettiğimiz karışımı, kırmış olduğumuz bisküvilerin üzerine döküyoruz veya tam tersi bisküvileri bu karışımın içine ekleyebilirsiniz. Bu aşamada isteğe göre ceviz, fındık veya Antep fıstığı da ilave edebilirsiniz.
Daha sonra bisküvileri ezmemeye özen göstererek, iyice karıştırıyoruz.
Baton kek kalıbına streç film alıyoruz. Ardından üzerine hazırladığımız karışımı döküyoruz.
Güzelce yaydıktan sonra kalıbın üst kısmını da streç film ile kaplıyoruz. Karışımı streç folyo arasına alarak, elinizle rulo şeklini vererek de hazırlayabilirsiniz.
Üzerine elimizle hafifçe bastırarak harcın kalıba yerleşmesini sağlıyoruz.
Servis etmeden önce, buzlukta 2-3 saat kadar dinlenmeye bırakıyoruz.
Daha sonra dilimleyerek ve dilediğimiz şekilde süsleyerek servis ediyoruz.

Künefe
250 gram tel kadayıf 
150 gr tuzsuz künefe peyniri 
4 yemek kaşığı tereyağı 
1 çay kaşığı pekmez 
**Şerbeti için:
2 su bardağı su 
2 su bardağı toz şeker 
1 çay kaşığı limon suyu 
**Üzeri için;
Toz Antep fıstığı 
Süt kaymağı veya dondurma (isteğe bağlı)
Yapılışı:İlk olarak künefenin şerbeti hazırlanır. Şerbet için, su ve şeker bir tencereye alınarak kaynamaya bırakılır. (Şerbetin dibine tutmaması için ara ara karıştırılır.)
Şerbet kaynamaya başlayınca şekerin kesilmemesi için 1 çay kaşığı limon suyu eklenip 10-15 dakika kadar daha kaynatılır ve şerbet soğumaya bırakılır.
Künefe için, tereyağı kısık ateşte erimeye bırakılır.
Eriyen tereyağı bir kenara alınarak bekletilir.
Tereyağı donduktan sonra altında tereyağının suyu olacaktır bu suyu kullanmayın.
Hafif donmuş olan tereyağına 1 çay kaşığı pekmezi eklenerek muhallebi kıvamına gelecek şekilde karıştırılır.
Varsa künefe tepsisi yoksa alüminyum veya teflon tavanın altı bu pekmezli yağ karışımı ile yağlanır.
Kadayıf tel tel tiftiklenerek ayrılır.
Ardından bıçakla 1 cm kalınlığında kesilerek iki parçaya ayrılır.
Ayırdığımız kadayıfın bir parçası yağlanmış tepsinin dibine aralarda boşluk kalmayacak şekilde serilir.
Rendelenmiş peynirler kadayıfın üzerine yayılır.
Diğer kadayıf da peynirin üzerinde boşluk kalmayacak şekilde kapatılır.
Kenarları düzeltilir ve başka bir tepsi altıyla veya eliniz ile üzerine bastırılır.
İyice bastırarak arasında boşluk kalmamasını dikkat edin.
En kısık ateşte ocağın üzerinde tepsi çevrilerek pişirilir.
Altının tamamen kızardığından emin olduğunuzda tepsiyi bir tabağın veya tepsinin üzerine ters çevrilir ve diğer tarafının pişmesi için ikinci tepsinin içi de yağlanır.
Kızaran kısım üstte kalacak şekilde künefe tepsiye yerleştirilir ve altı kızartılır. Böylece iki tarafı da kızarmış olur.
Şerbeti kenarından başlanarak dökülür. Antep fıstığı veya süt kaymağı ile servis edilir. Afiyet olsun.

Brownie Cheesecake
**Brownie için:
200 gr tereyağı 
1 çay bardağı damla çikolata 
3 yumurta 
1 çay bardağı toz şeker 
1.5 çay bardağı un 
**Cheesecake için:
2 yumurta 
1 çay bardağı toz şeker 
2 yemek kaşığı tereyağı 
1. 5 paket (120 gr) sütlü çikolata 
400 gr labne peyniri 
1 yemek kaşığı dolusu nişasta 
1 paket vanilya 
Yapılışı:Önce brownie için 200 gr tereyağı ve damla çikolata kaseye alınıp, kaynayan buharın üzerine oturtulur ve benmari usulü eritilir.
Çikolatalar erirken yumurtalar ve şeker beyazlaşana kadar ayrı bir kapta çırpılır.
Eriyen çikolata ve tereyağı yumurta ve şeker karışımına ilave edilerek çırpılmaya devam edilir.
Üzerine 1. 5 çay bardağı un elenir. Güzelce karıştırılır. 26cm yağlanmış kalıba brownie harcı boşaltılıp önceden ısıtılmış 180 derecede 25 dk kadar pişirilir.
Fırından alınıp ılımaya bırakılır. Cheesecake için; 2 yemek kaşığı tereyağı ve 120 gr çikolata bir kaseye alınıp benmaride eritilir. Ilımaya bırakılır.
Yumurtalar ve şeker beyazlaşana kadar çırpılır. Ilıyan çikolatalı karışım eklenip karıştırılır.
Üzerine labne, nişasta ve vanilya eklenip güzelce çırpılır.
Cheesecake karışımı ılıyan brownie nin üzerine dökülür.
Önceden ısıtılmış 160 derece fırında 1 saat pişmeye bırakılır. 1 saat sonunda fırının kapağı hafif aralanır ve orada soğumaya bırakılır.
Oda sıcaklığına geldikten sonra dolaba alınıp bir gece dolapta dinlendirilir. İstediğiniz şekilde süsleyip servis edebilirsiniz. Afiyet olsun.